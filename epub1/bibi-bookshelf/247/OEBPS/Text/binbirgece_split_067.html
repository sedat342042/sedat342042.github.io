<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>binbirgece</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_66">BEDİR ŞAH İLE SEMENDEL MELİKESİ<br class="chapter" />
  GEVHER SULTANIN MASALI</h1>

  <p class="normal">Padişahım, evvel zamanda İran’da büyük bir Şah vardı. Debdebe ve tantana içinde saltanat süren bu Şah, her cihetle mesuttu. Yalnız evlâdı olmadığı için mahzun oluyordu. O zamana kadar birçok câriyeleri istifraş ettiği<sup class="calibre3"><a href="../Text/binbirgece_split_496.html#footnote-100-404" id="footnote-100-404-backlink">[404]</a></sup> hâlde hiçbirinden çocuğu olmamıştı.</p>

  <p class="normal">Günlerden bir gün, tahtında otururken esircilerin biri, bir câriye getirip huzura takdim etti.</p>

  <p class="normal">Şah câriyenin güzelliğini görünce bin bir can ile âşık oldu. Esirciye sordu:</p>

  <p class="normal">— “Bu câriye için kaç altın istiyorsun?”</p>

  <p class="normal">Esirci cevap verdi:</p>

  <p class="normal">— “Şahım, kulunuz bu câriyeyi uzak memleketlerden birinde, tüccardan iki bin altına satın aldım; fakat buraya getirinceye kadar üç bin altına mal oldu. Kabul buyurulursa, hediyeten takdim etmek isterim.”</p>

  <p class="normal">Bunun üzerine Şah esirciye on bin altın vererek câriyeyi alıkoydu ve harem sarayında denize nazır bir daire tahsis etti.</p>

  <p class="normal">Şah hakikaten câriyeye meftun olmuş<sup class="calibre3"><a href="../Text/binbirgece_split_497.html#footnote-100-405" id="footnote-100-405-backlink">[405]</a></sup>, aşkının ateşiyle yanıp kavrulmaya başlamıştı. Hiçbir hizmetinde kusur etmemelerini kalfalara sıkı sıkı tembihledikten sonra, akşamı iple çekti ve karanlık basar basmaz doğruca câriyenin dairesine gitti.</p>

  <p class="normal">Fakat işin garip ciheti şu ki, Şah odaya girdiği hâlde câriye ne yerinden kımıldadı, ne de en küçük bir ihtiramda bulundu!...</p>

  <p class="normal">Şahın hayretten ağzı bir karış açık kalmıştı. Ne demek olsun!... Onun gibi kuvvet ve kudret sahibi haşmetli bir hükümdar odaya girsin de bu câriye inanılmayacak bir cüretle yerinden kalkmasın!...</p>

  <p class="normal">Fakat bu mülahazalar daha uzun sürmedi. Kızın güzelliği Şahın öfkelenmesine mâni olmuştu. Şah kendi kendine şöyle dedi:</p>

  <p class="normal">— “Anlaşılan bu körpe fidan, saray âdâbına vakıf olmasa gerek. Her hâlde mürur-ı zamanla<sup class="calibre3"><a href="../Text/binbirgece_split_498.html#footnote-100-406" id="footnote-100-406-backlink">[406]</a></sup> terbiye ve nezaket öğreneceğine hiç şüphe etmiyorum. Bu seferlik kusurunu affetmek münasip olacak!”</p>

  <p class="normal">Ve gidip câriyenin yanına oturdu. Yakından dikkat edince, kızın güzelliği büsbütün gözlerini kamaştırıyordu.</p>

  <p class="normal">Şahın sabra pek de mecali kalmamıştı. Cariyeyi kucağına alıp sevmeye, okşamaya başladı. Öpüp kokluyor, derin “Oh!”lar çekerek âşıkâne sözlerle kızın gönlünü almaya çalışıyordu. Fakat câriye laf etmek şöyle dursun, gülümsemedi bile!...</p>

  <p class="normal">Yemek sofrası geldi. Şah kendi eliyle güvercin besler gibi câriyenin ağzına yemek verdi ve kızı konuşturmak için türlü şaklabanlıklar yaptı. Lâkin bu tedbirlerin hiçbiri fayda vermedi. Cariye ağzını açıp da bir kelime bile söylemiyordu.</p>

  <p class="normal">Hayret edilecek şey!... Yoksa dilsiz olmasın?... Öyle ya ihtimal anadan doğma dilsizdi.</p>

  <p class="normal">Şahı bir meraktır sardı. Bu kadar dilber bir câriye dilsiz olduktan, bülbüller gibi ötmedikten sonra neye yarar?</p>

  <p class="normal">Derhal ufak bir bahâneyle dışarı çıktı; kalfaları, halayıkları huzuruna celbetti.</p>

  <p class="normal">— “Siz hanım sultanla geldi geleli hiç konuştunuz mu?”</p>

  <p class="normal">— “Hayır haşmetli Şah! Biz her ne kadar kendilerine hitap ettik ise de, o cevap vermek şöyle dursun, yüzümüze bile dönüp bakmadı.”</p>

  <p class="normal">— “Fesuphanallah!... Fesuphanallah!...”</p>

  <p class="normal">Şah başını sallayarak tekrar câriyenin yanına girdi. O gece beraber yattılar. Şah câriyenin bakire olduğunu görünce, sevgisi büsbütün arttı, onu diğer gözdelerinden fazla sevmeye başladı.</p>

  <p class="normal">Elhasıl bir sene onunla beraber yaşadı; artık diğer kadınların yanına yanaşmaz olmuştu.</p>

  <p class="normal">Bir gün, yine bir arada otururlarken câriyeye dedi ki:</p>

  <p class="normal">— “Seni ne kadar sevdiğimi, aşkından nasıl yanıp kavrulduğumu görüyorsun. Sarayımdaki bütün kadınları senin uğruna terk ettim, hiçbirisinin dairesine uğramaz oldum. Hemen Cenabı Hak’tan niyaz ederim ki, senden bir oğlan çocuğum dünyaya gelsin de benim taç ve tahtıma varis olsun. Senden de ricam şu ki, niçin konuşmadığının sebebini söyleyerek beni bu dertten kurtarmandır.”</p>

  <p class="normal">Cariye bu sözler üzerine başını yere koyup bir müddet düşündü; sonra gözlerini kaldırıp gülümseyince Şah, odada şimşek parladı zannetti. Cariye:</p>

  <p class="normal">— “Şahım” dedi, “Tanrı senin duanı kabul etti. Ben senden hamile kaldım; doğurmam da pek yakınlaşmıştır.”</p>

  <p class="normal">Şah sevincinden çıldıracak gibi olmuştu. Bir taraftan câriye konuşmuş, diğer taraftan gebe olduğunu müjdelemişti. Hemen memleket dahilindeki fakir fukaraya ve bütün dervişlere sadakalar dağıttı; geceli gündüzlü donanma ve şenlik yapılmasını emretti. Sevgili câriyenin yanına dönünce, ona dedi ki:</p>

  <p class="normal">— “Ey sevgili cananım! Bir sene geçti. Bir arada yiyip içtik; yattık kalktık, bir kelime söylemedin. Bunun sebebi nedir?”</p>

  <p class="normal">— “Haşmetli Şahım! Şimdi bunun sebebini söyleyeceğim. Çünkü bir senedir gurbet acısı beni harap etmiş ve daüssıla<sup class="calibre3"><a href="../Text/binbirgece_split_499.html#footnote-100-407" id="footnote-100-407-backlink">[407]</a></sup> kalbimi mahzun bırakmıştı. Zira benim ismim Gülnar Sultandır. Babam deniz padişahlarındandı. Vefat edince saltanat ve devleti bize bıraktı. Bir zaman sonra civar hükûmetlerden biri, üzerimize hücum ederek memleketimizi zaptetti. Benim Salih isminde bir kardeşim ile bir de annem var. Onlarla biraz çekişip yeryüzüne çıktım. Deniz kenarında otururken, yanıma bir adam gelip beni aldı, evine götürdü. Otururken içime kuruntu bastı; adamcağızın başına ansızın öyle bir tekme vurdum ki, zavallı ölüm derecesine geldi. Bunun üzerine öfkelenip beni esirciye sattı. Esirci de sizin sarayınıza getirdi. Şayet sizden de o kadar şiddetli bir aşk ve muhabbet görmeseydim, burada da bir saat durmazdım; hemencecik şu pencereden denize atılıp giderdim. Daha sonra hamile olduğumu da anlayınca, sizin yanınızda kalmaya karar verdim. Zira karnımda çocukla beraber gidecek olsam, aile ve akrabam, çocuğun babasını tanımadıkları için, beni de kabul etmezler, reddederler. İşte şimdi ne için konuşmadığımı anladınız mı?”</p>

  <p class="normal">Şah câriyenin bu sözlerini büyük bir merak ve heyecanla dinlemişti. Cevap olarak dedi ki:</p>

  <p class="normal">— “Ey gözümün nuru! Senin ayrılığına nasıl takat getirebilirim. Sen dünyada benim nasibimsin. Bundan böyle de aramızda ayrılık mevzu-ı bahis olamaz.”</p>

  <p class="normal">— “Çok doğru söylüyorsunuz efendim! Fakat vaz’-ı haml edeceğim<sup class="calibre3"><a href="../Text/binbirgece_split_500.html#footnote-100-408" id="footnote-100-408-backlink">[408]</a></sup> zaman yaklaştı. Annem ve akrabam doğururken başımda bulunmalıdırlar. Zira deniz kızları, yeryüzündeki kadınlara benzemez. Akrabam hazır bulunurlarsa, ben hiç ağrı çekmeden rahat rahat doğurabilirim. Hâlbuki onlar başımda bulunmayacak olurlarsa, doğururken başıma bir felaket gelmesi yüzde yüzdür.”</p>

  <p class="normal">— “Allah göstermesin! Böyle bir felakete hiç meydan bırakır mıyız? Siz hemen bana söyleyin. Muhterem valideniz sultanla aziz akrabalarınız yeryüzüne nasıl çıkabilirler?”</p>

  <p class="normal">— “Efendim, biz denizin üstünde, sizin karda yürüdüğünüz gibi yürürüz ve kat’iyen ıslanmayız. Bundan başka gözlerimizi su içinde açınca güneşi, ayı ve yıldızları görürüz. Akrabam gelince, ben onlara ne söylersem, sen sözümü tasdik et.”</p>

  <p class="normal">Şah:</p>

  <p class="normal">— “Hay hay!...” diyerek neticeye intizar etti.</p>

  <p class="normal">Bunun üzerine Gülnar Sultan, iki parça öd ağacı çıkarıp buhurdanlığa attı ve anlaşılmaz birtakım kelimeler söyleyerek bir şeyler okumaya başladı. Henüz bir lâhza geçmemişti ki, denizde büyük bir duman peyda oldu.</p>

  <p class="normal">Gülnar Sultan Şaha dedi ki:</p>

  <p class="normal">— “Şahım, kalk bir tarafa gizlen ki, birdenbire seni görmesinler. Sen gizlendiğin yerden onları istediğin gibi seyredebilirsin.”</p>

  <p class="normal">Şah kalkıp gizlendi. Eli ayağı da korkudan zangır zangır titriyordu.</p>

  <p class="normal">Derken deniz dalgalandı. İçinden tıpkı Gülnar’a benzeyen ayın on dördü gibi bir delikanlı ile bir ihtiyar kadın ve beş güzel kız çıktı. Hepsi de Gülnar’ın yanına geldiler. Beriki ayağa kalkıp sevinçle onları karşıladı. Öpüşüp sarmaştılar. Bir taraftan da gözlerinden sevinç yaşları dökülüyordu.</p>

  <p class="normal">— “Ey Gülnar, sen ne yaptın, neden bizi terk edip gittin ve o kadar zaman hiç görünmedin? Sensiz dünya başımıza zindan oldu. Gece gündüz hep seni düşündük, hep seni andık.”</p>

  <p class="normal">Bu acıklı sözler üzerine Gülnar da hıçkıra hıçkıra ağladı ve hikâyesini baştan nihayete kadar anlattıktan sonra:</p>

  <p class="normal">— “Şimdi” dedi, “büyük bir Şahın yanındayım ve ondan hamileyim. İkimiz de birbirimizi seviyoruz.”</p>

  <p class="normal">Bunun üzerine erkek kardeşi dedi ki:</p>

  <p class="normal">— “Sevgili hemşireciğim, gel seni memleketimize götürelim!...”</p>

  <p class="normal">Gizlendiği yerden bu sözleri işiten Şahın aklı başından gitmişti. Ya Gülnar onlarla beraber gitmeye kalkarsa!... Fakat Gülnar’ın verdiği cevap yüreğine su serpti:</p>

  <p class="normal">— “Aziz biraderim, benim zevcim bu memleketin padişahıdır. Şimdiye kadar hiç evlâdı olmamış. Benden doğacak çocuk, onun tahtına varis olacak. Bu takdirde onu nasıl bırakabilirim.”</p>

  <p class="normal">Biraderi cevap verdi:</p>

  <p class="normal">— “Ey Gülnar, biz senin rahatını isteriz. Mademki rahat ve safâ içindesin, biz seni bundan mahrum etmeyiz.”</p>

  <p class="normal">Bu sırada Gülnar, sofraların kurulmasını emretti. Yemekten sonra akrabaları dediler ki:</p>

  <p class="normal">— “Ey Gülnar! Biz kocanın sarayına haberi olmadan girdik; sofrasına oturup yemeğini yedik; fakat yüzünü görmedik. Aramızda tuz ve ekmek hakkı geçti. Neden onu yanımıza çağırmıyorsun? Çağır da bizimle görüşsün!...”</p>

  <p class="normal">Gülnar derhal kalktı ve Şahın gizlendiği yere vardı:</p>

  <p class="normal">— “Efendim, bilmem konuştuklarımızı işittiniz mi?”</p>

  <p class="normal">— “Evet, hem de hiçbir kelimesini kaçırmamak şartıyle.”</p>

  <p class="normal">— “Haydi öyleyse beraber gidelim, akrabalarım sizinle görüşmek istiyorlar…”</p>

  <p class="normal">Şah, “Pekâlâ!” diyerek kalktı, misafirlerin yanına girdi. Her iki taraf yekdiğerine fevkâlâde ihtiramda bulundular. Gülnar’ın akrabaları biraz sonra çekilip gitmek üzere müsaade istediler; fakat Şahın rica ve ısrarı üzerine misafirliği kabul ettiler.</p>

  <p class="normal">Aradan bir ay geçmişti. Bu esnada Gülnar Sultan nur topu gibi bir oğlan çocuğu doğurdu. Şehzâdenin adını Bedir koydular.</p>

  <p class="normal">Şehzâdeye isim koyduktan sonra Gülnar’ın erkek kardeşi Salih, çocuğu kucağına alarak ansızın pencereden denize atıldı ve suların üstünde yürüyerek gözden kayboldu.</p>

  <p class="normal">Şah bu manzara karşısında fena hâlde korkmuştu. Karısına bakarak:</p>

  <p class="normal">— “Aman!” dedi, “Çocuk boğulacak!”</p>

  <p class="normal">— “Oğlumuz için hiç merak etmeyin Şahım! Onun kılına bile bir zarar gelmez. Şimdi nerdeyse sağ salim döner gelir.”</p>

  <p class="normal">Sahiden, bir saat geçmişti ki, deniz dalgalanmaya başladı ve Salih’le kucağında tuttuğu Şehzâde Bedir dalgaların içinden uçarak saraya geldiler.</p>

  <p class="normal">Salih, Şahın yüzüne baktı ki ne baksın, bet-beniz kül kesilmiş…</p>

  <p class="normal">— “Ey Şah!” dedi, “Küçük Bedir’in denizde boğulacağını mı zannettin?”</p>

  <p class="normal">— “Evet, doğrusu ya çok korktum…”</p>

  <p class="normal">Salih gülümsedi:</p>

  <p class="normal">— “Ey Şah! Ben onun gözlerine öyle sihirli bir sürme çektim ki, bundan sonra Şehzâde-i civan-baht<sup class="calibre3"><a href="../Text/binbirgece_split_501.html#footnote-100-409" id="footnote-100-409-backlink">[409]</a></sup> hazretlerinin ne suda boğulmak, ne de ateşte yanmak korkusu kalmamıştır.” dedi.</p>

  <p class="normal">Sonra, yanında beraber getirdiği mühürlü bir çekmeceyi açarak içindeki göz kamaştırıcı mücevheratı ortaya saçtı. Hakikaten bu mücevherlerin her birisi güneş gibi parlaktı ve beheri bir devlet hazinesi değerindeydi. Devekuşu yumurtası kadar inciler, zümrütten ve yakuttan dallar ve bir sürü rengarenk elmas…</p>

  <p class="normal">Salih dedi ki:</p>

  <p class="normal">— “Ey hükümdar-ı zî-şan!<sup class="calibre3"><a href="../Text/binbirgece_split_502.html#footnote-100-410" id="footnote-100-410-backlink">[410]</a></sup> Her ne kadar takdime cüret ettiğim bu cevahir hazinelerinize lâyık olacak derecede değilse de pek ufak bir armağan olarak kabul buyurulursa, minnettar olacağız…”</p>

  <p class="normal">Şah hayretten hayrete düşüyordu. Zira kayın biraderinin pek ufak bir armağan dediği bu misilsiz hazinenin bir taşı, kendi hazinesindeki bütün mücevherata bedeldi.</p>

  <p class="normal">Artık ziyafetler birbirini takip ediyordu. Şehzâdenin tevellüdü<sup class="calibre3"><a href="../Text/binbirgece_split_503.html#footnote-100-411" id="footnote-100-411-backlink">[411]</a></sup> şerefine yapılan şenlikler kırk gün, kırk gece sürdü.</p>

  <p class="normal">Kırk günden sonra Gülnar’ın akrabaları Şahtan ve hemşirelerinden izin istediler. Memleketlerindeki işlerinin yüz üstü kalması, her hâlde iyi olmayacaktı. Şah bunun üzerine dedi ki:</p>

  <p class="normal">— “Siz bilirsiniz, nasıl münasip görürseniz… Fakat bundan sonra sık sık bekleriz. Vakıa iade-i ziyaret bize düşerse de su içinde yaşamak imkânsızlığı, benim bu husustaki bütün arzularıma set çekiyor. İnşallah pek yakında yine kudumunuzla<sup class="calibre3"><a href="../Text/binbirgece_split_504.html#footnote-100-412" id="footnote-100-412-backlink">[412]</a></sup> müşerref oluruz.”</p>

  <p class="normal">Hâsılı, uzatmayalım, daha birçok muhabbetkâr sözler sarf edildi ve Gülnar’ın akrabası gözyaşları içinde veda ederek saraydan ayrıldılar.</p>

  <p class="normal">Aradan seneler geçiyordu. Bu seneler zarfında Gülnar Sultanın akrabası birçok defalar Şahın sarayına misafirliğe geldiler. Her gelişte türlü türlü cevahirlerle dolu sandıkları da beraber getiriyorlardı.</p>

  <p class="normal">Bu esnada Şehzâde Bedir de bin naz ve nimetle büyümüş, on beş yaşına girmişti. Genç Şehzâde âkil-baliğ olunca büsbütün güzelleşti. Bir taraftan da devrin en meşhur âlimlerinden ilim, fen, felsefe, tarih ve siyasiyat tahsil ediyordu. Zekâ ve hâfızası da o derece kuvvetli idi ki, birkaç sene zarfında bütün bu saydığımız ilimlerde yed-i tula<sup class="calibre3"><a href="../Text/binbirgece_split_505.html#footnote-100-413" id="footnote-100-413-backlink">[413]</a></sup> sahibi oluvermişti.</p>

  <p class="normal">Şah babası ise tabiatiyle bundan fevkâlâde memnun ve mağrur oluyordu. Bilhassa yaşının ilerlemesi hasebiyle taç ve tahtını oğluna terk edip ibadetle meşgul olmayı muvafık buldu. Bütün devlet erkanını, vezir vüzerayı topladı, büyük bir divan kurdu:</p>

  <p class="normal">— “Ben artık ömrümün son senelerini yaşıyorum. Şimdiye kadar dünya umuriyle<sup class="calibre3"><a href="../Text/binbirgece_split_506.html#footnote-100-414" id="footnote-100-414-backlink">[414]</a></sup> meşgul oldum. Bundan sonraki günlerimi dua ve ibadetle geçirmek niyetindeyim. Şehzâde Bedir benim yerime tahta geçecek. Kendisine biat etmenizi arzu ederim.”</p>

  <p class="normal">Bütün vezirler ve devlet erkanı derhal Şehzâde Bedir’e biat<sup class="calibre3"><a href="../Text/binbirgece_split_507.html#footnote-100-415" id="footnote-100-415-backlink">[415]</a></sup> ettiler. Şah da ibadetle meşgul olmak üzere itikafa<sup class="calibre3"><a href="../Text/binbirgece_split_508.html#footnote-100-416" id="footnote-100-416-backlink">[416]</a></sup> çekildi.</p>

  <p class="normal">Şehzâde Bedir, filhakika büyük bir dirayetle devleti idare ediyor, tebaasına karşı gayet âdilâne muamelede bulunuyordu. Böylece aradan birkaç sene geçti. Babası hastalandı, bir hafta kadar yattı yatmadı, vefat etti.</p>

  <p class="normal">Gerek saray halkı, gerek memleket ahalisi sabık Şahın vefatına pek müteessir oldular. Bilhassa Gülnar Sultanla Şehzâde Bedir’in hüzünlerine payan yoktu. O sırada felaket haberini alan Gülnar’ın akrabası da saraya geldiler. Baktılar ki feryat ve figan ortalığı kaplamış; herkes matem elbiseleri içinde. Şehzâde de babasının ölümüne gözyaşları döküp ipek saçlarını yoluyor.</p>

  <p class="normal">Dayısı Salih, bunu görünce Bedir’i bir odaya çekti; ona uzun boylu bir nasihat geçti:</p>

  <p class="normal">— “İşte şöyle olur, işte böyle olur!...” diye başladı, “Ölüm Allah’ın emri, hepimiz bir gün öleceğiz. Saç yolup yaka yırtmak delikanlılara yakışmaz. Olsa olsa kadınların kalbi zayıf olduğu için ağlamak onlara düşer. Vs… Vs…”</p>

  <p class="normal">Bunun üzerine Şehzâde Bedir matem libasını<sup class="calibre3"><a href="../Text/binbirgece_split_509.html#footnote-100-417" id="footnote-100-417-backlink">[417]</a></sup> çıkardı, hamama gitti. Sonra da saltanat tacını giyip babasının tahtına bu sefer asil olarak oturdu. Her gün muntazaman divana çıkıp halkın şikâyetlerini dinlemeye, devlet işlerini idare etmeye başladı.</p>

  <p class="normal">Bir gün yine divandan çıkmıştı. Dayısı Salih’le beraber hareme, valide sultanın yanına gittiler. Akşam yemeği hazırlandı; yemekten sonra şerbetler içildi ve sohbete daldılar. Bu esnada gündüzki yorgunluktan olacak, Bedir derhal oracıkta uyuyakaldı. Annesi oğlunu rahatsız etmemek için uyandırıp da yatağına göndermeye kıyamadı. Biraz kestirsin de uyandığı zaman dairesine gider, diyordu.</p>

  <p class="normal">Bedir uyuyadursun, Gülnar Sultanla biraderi Salih yavaş sesle konuşmaya başladılar.</p>

  <p class="normal">Salih, kız kardeşine dedi ki:</p>

  <p class="normal">— “Sevgili hemşireciğim, sana bir şey söylemek istiyorum. Oğlumuz Bedir’in yaşı yirmiyi buldu. Artık evlenme çağına geldi demektir. Kendisine küfüv<sup class="calibre3"><a href="../Text/binbirgece_split_510.html#footnote-100-418" id="footnote-100-418-backlink">[418]</a></sup> olarak deniz padişahlarının kızlarından birini almalıyız; zira bir hükümdar zevcesiz olmaz. Vaktiyle evlensin ki, dünyaya gelecek şehzâde, ilerde onun taç ve tahtına varis olsun.”</p>

  <p class="normal">Gülnar cevap verdi:</p>

  <p class="normal">— “Aziz biraderim, vakıa buyurduğunuz çok doğru, çok lüzumlu; fakat bilmem ki sen deniz padişahlarından hangisinin kızını münasip görüyorsun? Bana bir tanesini söyle bakalım. Zira bilirsin ki, hepsini ayrı ayrı ve yakından tanırım.”</p>

  <p class="normal">Bunun üzerine Salih, deniz padişahlarının kızlarını birer birer saymaya başladı. Lâkin hemşiresi bunların hiçbirini beğenmiyordu. Nihayet dedi ki:</p>

  <p class="normal">— “Aziz hemşireciğim, sana bir kız daha söyleyeceğim; fakat evvela oğlunu bir yokla. Sakın uyanık filan olmasın; çünkü anlatacağım kızın vasfını işitirse, kulaktan âşık olur. Delikanlının başını beyhude yere yakmayalım…”</p>

  <p class="normal">Bunun üzerine Gülnar Sultan oğlunun yanına varıp yokladı ve uykuda olduğunu gördü. Hâlbuki Bedir kat’iyen uyumuyordu. Annesi ile dayısı daha konuşmaya başlar başlamaz gözlerini açmış; fakat meselenin kendisine taalluk ettiğini ve aşktan, izdivaçtan bahsedildiğini işitince, kendini uyuyor göstermişti.</p>

  <p class="normal">Annesiyle dayısı da onu sahiden uyuyor sandılar.</p>

  <p class="normal">Salih dedi ki:</p>

  <p class="normal">— “Bu bahsettiğim kız Semendel Padişahının kızı Gevher Sultandır. Belki sen de görmüş veya işitmişsindir ki, güzellikten yana bu kızın misli-menendi yoktur.”</p>

  <p class="normal">Gülnar tasdik etti:</p>

  <p class="normal">— “Evet aziz biraderim, vaktiyle ben kendisini görmüştüm. Hakikaten nazirsiz bir dilberdir. Doğrusu oğluma lâyık bir kız. Fakat nasıl istesek? Ya reddederlerse!...”</p>

  <p class="normal">— “Hemşireciğim, sen de bilirsin ki Semendel Padişahı ahmak mı ahmaktır. İhtimal ki bu budala hükümdarın aklına eser de kızını vermeyeceği tutar. Artık bahtımıza. Biz bir defa gidip isteyelim de kısmetse ne âlâ, yok kısmet değilse, nasibimizi başka yerde arar, oğlumuza başka bir padişah kızı buluruz. Ne dersin?”</p>

  <p class="normal">İki kardeş böyle konuşadursunlar, Bedir çoktan Semendel Padişahının kızı Gevher Sultanı hayalinde tecessüm ettirmiş, ona çıldırasıya âşık olmuştu.</p>

  <p class="normal">Sabah olunca kalktı. Dayısıyla beraber bahçeye çıktılar. Bin bir türlü kokulu çiçeklerle süslenmiş tarlaların arasında bir müddet gezip dolaştıktan sonra, bir mermer havuzun kenarında, ağaçlardan birinin gölgesine oturdular.</p>

  <p class="normal">Salih baktı ki, delikanlı ara sıra gayri ihtiyari derin ahlar çekiyor ve yanık yanık aşk gazelleri okuyor. Derhal meseleyi anladı:</p>

  <p class="normal">— “Dün gece annenle aramızda geçen sözleri işittin mi?” diye sordu.</p>

  <p class="normal">Bedir Şah cevap verdi:</p>

  <p class="normal">— “Evet dayıcığım, hepsini işittim ve o bahsettiğiniz kıza can u gönülden âşık oldum. Siz hemen derdime derman aramaya başlayın, yoksa…”</p>

  <p class="normal">Salih genç aşığın sözünü kesti:</p>

  <p class="normal">— “Derman kolay!” dedi, “Meraklanma. Fakat her şeyden evvel kalkıp annenin yanına gidelim; kendisinden izin alalım, sonra seninle beraber kızın bulunduğu deniz memleketine hareket ederiz. Zira şayet valide sultana haber vermeden gizlice gidecek olursak, muhakkak bize darılır. Esasen memleketi de birdenbire şahsız bırakmak münasip değildir. Devlet işlerini idare için yerinize bir de vekil lâzım…”</p>

  <p class="normal">Bedir cevap verdi:</p>

  <p class="normal">— “Aziz dayıcığım, doğru söylüyorsunuz; ama ben valideme gidip de sizinle beraber hareket etmek için izin istesem, kat’iyen vermez, eminim. Bilakis mâni olmaya kalkışır. İyisi mi, biz kimseye sezdirmeden usulca sıvışalım…”</p>

  <p class="normal">Salih:</p>

  <p class="normal">— “Mademki öyle istiyorsun, öyle olsun!” dedi ve parmağından yüzüğünü çıkarıp genç âşığın parmağına taktı.</p>

  <p class="normal">— “Bunu parmağına tak ki, sen de bizim gibi rahatça suyun içinde gidebilesin.”</p>

  <p class="normal">Böyle dedikten sonra, ikisi beraber denize daldılar. Suların içinde yürüdüler, yürüdüler, nihayet büyük annesinin sarayına vardılar. Bedir’in Semendel Melikesi Gevher Sultana âşık olduğunu, padişah babasından kızı istemek için geldiklerini söyledi.</p>

  <p class="normal">Bunun üzerine ihtiyar ve tecrübeli kadın oğluna darıldı:</p>

  <p class="normal">— “Semendel Melikesi Gevher Sultanın adını bu delikanlının huzurunda ağzına almayacaktın!” dedi, “Zira sen de pek iyi bilirsin ki, Semendel Padişahı ahmağın birisidir, aklı kıttır, cebbar ve zâlimdir; aynı zamanda son derece mağrur bir padişahtır. Deniz padişahlarından pek çokları kızını istediği hâlde kibrinden kimseye kızını vermedi; bütün namzetleri geri çevirdi. Korkarım ki, kızını istediğimiz takdirde, bizim de başımıza aynı hâl gelecek!...”</p>

  <p class="normal">Salih:</p>

  <p class="normal">— “Anneciğim” dedi, “ne yapalım bilmem ki! Bedir sevdaya uğradı. Bu dertten behemehal onu kurtarmak lâzım. Bunun için de ne olursa olsun, gidip kızı isteyelim. Esasen Bedir hâl-i hazırda taç ve taht sahibi haşmetli bir hükümdardır, güzellikte de mümtaz bir delikanlı oluşu inkâr edilemez. Elhasıl ben karar verdim. Bu hususta icap ederse, canımı dahi onun nâmına feda edeceğim…”</p>

  <p class="normal">— “Pekâlâ! O hâlde Semendel Padişahına gayet kıymettar hediyeler götürüp tatlılıkla gönlünü almaya çalışmalısın…”</p>

  <p class="normal">Salih, annesinin dediği gibi yaptı. Yanına kıymettar hediyelerle birkaç köle alıp Semendel Padişahına gitti.</p>

  <p class="normal">Kendisini derhal huzura kabul ettiler. Semendel Padişahı Salih’e fevkâlâde ikram ve iltifat etti, takdim edilen hediyeleri büyük bir memnuniyetle kabul etti, sonra misafirine sordu:</p>

  <p class="normal">— “Ey Salih, benden isteğin nedir?”</p>

  <p class="normal">Salih, Semendel Padişahına uzun ömürler temenni ettikten sonra:</p>

  <p class="normal">— “Kudretli Melik Hazretleri!” dedi, “Sizden bir hacetim var. Umarım ki müsaade buyurup bu kulunuzu minnettar bırakırsınız.”</p>

  <p class="normal">— “Söyle ey Salih! Bakalım hacetin neymiş, görelim!...”</p>

  <p class="normal">Salih ayağa kalktı ve tahtın saçaklarını öpüp:</p>

  <p class="normal">— “Ey haşmetli hükümdar!” dedi, “Allah’ın emri, Peygamber’in kavliyle kerimeniz Gevher Sultanı yeğenim Bedir Şaha istiyorum. Yeğenim çok akıllı ve dirayetli bir padişah olduğu gibi güzellikte de nazirsizdir.”</p>

  <p class="normal">Semendel Padişahı böyle bir teklif karşısında kalınca fevkâlâde öfkelendi:</p>

  <p class="normal">— “Sen aklını mı oynattın?” diye bağırdı. “Yeğenin benim kerimeme nasıl küfüv olabilir? Sen nasıl oluyor da huzur-ı hümayunumda böyle hezeyanlara cesaret ediyorsun!...”</p>

  <p class="normal">Salih gayet mülayim bir lisanla cevap verdi:</p>

  <p class="normal">— “Ey şevketli hükümdar!” dedi, “Yeğenim Bedir Şah, gerek devlet ve saltanat, gerek gençlik ve güzellik cihetinden kerime-i ismet-vesimenizin<sup class="calibre3"><a href="../Text/binbirgece_split_511.html#footnote-100-419" id="footnote-100-419-backlink">[419]</a></sup> küfüvvüdür.”</p>

  <p class="normal">Fakat galiba Semendel Padişahı bu sözleri sonuna kadar dinlemedi:</p>

  <p class="normal">— “Bre köpek!” diye gürledi, “Huzurumda ne haddine böyle sözler söylemeye kalkışıyorsun?”</p>

  <p class="normal">Ve maiyetine emretti:</p>

  <p class="normal">— “Alın şu köpeği, gebertin!”</p>

  <p class="normal">Fakat Padişahın maiyet zabitleri<sup class="calibre3"><a href="../Text/binbirgece_split_512.html#footnote-100-420" id="footnote-100-420-backlink">[420]</a></sup> Salih’in üzerine atılıp yakalayacakları sırada hiç beklenilmeyen bir hâdise oldu.</p>

  <p class="normal">Genç ve çevik olan Salih, kapıya doğru firar etti. Tam bu esnada kendi adamlarından pür-silah bin muharip saray kapısına varmışlardı. Bunları hazırlayıp gönderen de Salih’in annesi olmuştu. Semendel Padişahının mecnun ve gaddar olduğunu bilen ihtiyar kadın, ne olur ne olmaz diye, arkadan bu muharipleri göndermeyi muvafık bulmuştu.</p>

  <p class="normal">Salih derhal bu bin cengaverin başına geçti ve Semendel Padişahının dairesine hücum etti. Padişah ve maiyeti, ansızın neye uğradıklarını bilmediler. Hassa askerleri bu nagihani<sup class="calibre3"><a href="../Text/binbirgece_split_513.html#footnote-100-421" id="footnote-100-421-backlink">[421]</a></sup> baskın karşısında çil yavrusu gibi dağıldılar, Padişah esir düştü.</p>

  <p class="normal">Babasının esir düşüp zincire vurulduğunu haber alan Gevher Sultan hemen câriyeleriyle beraber saraydan kaçtı, uzak hâlî adalardan birinde bir ulu ağaca çıkıp saklandı.</p>

  <p class="normal">Gelelim Bedir Şaha:</p>

  <p class="normal">Semendel Padişahının sarayındaki vak’a patlar patlamaz Salih’in askerlerinden birkaçı derhal meseleyi haber vermek için geri dönmüşlerdi.</p>

  <p class="normal">Bedir Şah bunlara rast gelince, ne olup ne bittiğini anlamak istedi.</p>

  <p class="normal">Askerler:</p>

  <p class="normal">— “Efendim” dediler, “Semendel Padişahı dayınızı katletmek üzere iken yetiştik. Sarayda hassa askeriyle bizimkiler arasında dehşetli muharebeler oluyor. Neticenin ne olacağını beklemeden meseleyi büyük annenize haber vermeye geldik.”</p>

  <p class="normal">Bedir Şah kendi kendine düşündü:</p>

  <p class="normal">— “Bizimkiler topu topu bin kişi” dedi, “Yabancı bir memleket hükümdarının sarayında birkaç saat içinde mağlup olacakları ise pek bedihi… O takdirde ben büyük annemin karşısına ne yüzle çıkayım! Bütün bunlara sebebiyet veren aslında ben değil miyim? İyisi mi buradan tası tarağı toplayayım, memleketime kaçayım!...”</p>

  <p class="normal">Bu mülâhaza üzerine hemen sulara dalarak saraydan ayrıldı. Fakat aksiliğe bakın ki, İran’ın ne tarafa düştüğünü bir türlü tahmin edemiyor, gideceği yolu bilmiyordu.</p>

  <p class="normal">Rasgele ilerlemeye başladı.</p>

  <p class="normal">Talih bu ya… çıka çıka hangi adaya çıksa iyi!... Semendel Melikesi Gevher Sultanın kaçıp saklandığı adaya…</p>

  <p class="normal">Bedir Şah yorgun argın bir ulu ağacın altına yatıp uzandı. Bir de baktı ki, ne baksın? Ağacın üstünde peri kızı gibi bir hatun durup duruyor. Acaba kim olsa gerek? Eğer zannımda yanılmıyorsam, bu her hâlde Semendel Padişahının kızı Gevher Sultan olacak…</p>

  <p class="normal">Delikanlı ayağa kalktı, ağaçtaki dilbere hitaben dedi ki:</p>

  <p class="normal">— “Ey güzeller güzeli!... Sen kimsin ve bu hâlî adaya seni kim getirdi?”</p>

  <p class="normal">Gevher Sultan, kendisine seslenen delikanlıyı yukarıdan şöyle bir süzdü. Genç adam hakikaten güzeldi ve kaşları yaya benziyordu. Kız derhal gönlünü bu güzel delikanlıya kaptırdı.</p>

  <p class="normal">— “Ben” diye cevap verdi, “Semendel Padişahının kızı Gevher Sultanım. Deniz meliklerinden Salih isminde biri, askerleriyle beraber babamın sarayına hücum ederek onu esir aldı. Ben güç hâl ile canımı kurtarıp buraya kaçabildim.”</p>

  <p class="normal">Bedir Şah, kızın bu izahatına şaşakalmıştı. Demek onun tahmin ettiği gibi dayısı Salih mağlup olmamıştı; bilakis Semendel Padişahını, hem de kendi memleketinde ve sarayı içinde esir etmişti.</p>

  <p class="normal">— “Ey dünya güzeli!” diye başladı, “Senin şimdicek bahsettiğin Melik benim dayımdır. Kulunuzun da ism-i acizisi, İran hükümdarı Bedir Şahtır. Dayım Salih mahza<sup class="calibre3"><a href="../Text/binbirgece_split_514.html#footnote-100-422" id="footnote-100-422-backlink">[422]</a></sup> sizin dest-i izdivacınızı<sup class="calibre3"><a href="../Text/binbirgece_split_515.html#footnote-100-423" id="footnote-100-423-backlink">[423]</a></sup> benim nâmıma talep etmek için padişah babanızın sarayına gitmişti. Maksadı hiçbir zaman onunla harp etmek veya onu esir etmek değildir. Allah’ın hikmetine bakın ki, bizi burada buluşturdu. Haydi birlikte gidelim de padişah babanızı düştüğü elim vaziyetten kurtaralım ve düğün dernek yaparak muradımıza nail olalım. Kaybedecek bir saniyemiz bile olmadığını siz de takdir buyurursunuz, zannederim!...”</p>

  <p class="normal">Gevher Sultan, bu sözleri işitir işitmez bir anda delikanlıdan soğumuştu. Daha demin gönlünü verdiği gence, şimdi müthiş surette düşmandı. Kendi kendine, “Ya!...” diye düşündü, “Demek padişah babamın rezil rüsvay olmasına, zincirlere bağlanıp esir düşmesine sebep bu oğlanmış. Koskoca bir hükümdarın dünyaları tutan şan ve şerefi onun yüzünden mahvoldu. Ben ondan öyle bir intikam alayım ki, felek de beğensin!... Dur sen hele…”</p>

  <p class="normal">Gevher Sultan bunları aklından geçirmekle beraber simasında kat’iyen en ufak bir öfke alameti bile sezdirmemişti. Bir kuş gibi cıvıldayarak:</p>

  <p class="normal">— “Ey gözümün nuru!” dedi, “Demek siz Gülnar Sultanın oğlusunuz? Hakikaten çoktan beri rüyâlarımda gördüğüm ve o kadar şiddetle arzu ettiğim Bedir Şah siz misiniz?”</p>

  <p class="normal">Delikanlı hayran hayran cevap verdi:</p>

  <p class="normal">— “Evet sultanım, bendenizim… ve canım yolunuza feda olsun!...”</p>

  <p class="normal">Gevher Sultan ağaçtan indi. Bin işve ile Bedir Şahın boynuna sarıldı. Delikanlı kızın yanaklarından ve dudaklarından öpmeye başladı. Fakat tam buselerin en hararetli faslına gelmişti ki, Semendel Padişahının kızı, onu birdenbire göğsüne bastırıp bir efsun okuduktan sonra yüzüne tükürdü:</p>

  <p class="normal">— “İnsan suretinden çık da beyaz, kırmızı gagalı ve ayaklı bir kuş ol!...” dedi.</p>

  <p class="normal">Filhakika bu efsunun tesiriyle Bedir Şah bir anda insan suretinden çıkmış, beyaz, kırmızı gaga ve ayaklı bir kuş olmuştu.</p>

  <p class="normal">Bunun üzerine kız yanında getirmiş olduğu câriyelerden birine dönüp:</p>

  <p class="normal">— “Al şu kuşu, Susuz Ada’ya götür ve orada bırak, gel!...” dedi.</p>

  <p class="normal">Bu Susuz Ada, cidden berbat bir yerdi. Ne bir damla su, ne bir tutam yeşil ot…</p>

  <p class="normal">Cariye kuşu aldı ve Sultan hanımın emrini yerine getirmek üzere yola çıktı; fakat yolda Bedir Şaha acıdı:</p>

  <p class="normal">— “Yazık değil mi ki böyle bir Şah o hâlî adada açlıktan ve susuzluktan ölsün!” diye düşündü, “İhtimal iyi kalpli Gevher Sultan, öfkeyle verdiği bu emre sonradan pişman olacak; iyisi mi ben bu kuşu Susuz Ada’ya götürmeyeyim de başka bir yere bırakayım…”</p>

  <p class="normal">Ve beyaz gagalı, kırmızı ayaklı kuşu cennet gibi güzel bir adaya götürüp bıraktı.</p>

  <p class="normal">Hakikaten bu ada cennetten bir nazireydi. Her yerinde billur nehirler akıyordu. Zümrüt gibi yeşil çemenzarlarda ergin meyvalarla bezenmiş türlü türlü yemiş ağaçları vardı.</p>

  <p class="normal">Bedir Şah, beyaz, kırmızı gagalı ve ayaklı bir kuş suretinde bu adada oturadursun, biz gelelim dayısı Salih’e:</p>

  <p class="normal">Melik Salih, Semendel Padişahını esir ettikten sonra bizzat Gevher Sultanı aramaya başladı. Sarayın her tarafını dolaştı; adamlarını etrâfa saldırdı. Fakat bütün köşe bucaklara bakıldığı hâlde Gevher Sultanı bulmak mümkün olmadı. Sanki yer yarılmış, padişahın kızı içine girmişti.</p>

  <p class="normal">Bunun üzerine Melik Salih esir ettiği Semendel Padişahını sarayın bir dairesine hapsetti, kapıya muhafızlar dikti ve yerine memleketi muvakkaten idare edecek bir vekil tayin ettikten sonra annesinin yanına döndü.</p>

  <p class="normal">Annesi merak içinde onu bekliyordu. Salih olup biten işleri minel-bâb ilel-mihrâb<sup class="calibre3"><a href="../Text/binbirgece_split_516.html#footnote-100-424" id="footnote-100-424-backlink">[424]</a></sup> annesine anlattı. Sonra dedi ki:</p>

  <p class="normal">— “Anneciğim, hemşirezâdem Bedir Şah nereye gitti? Kendisini ortalıkta göremiyorum.”</p>

  <p class="normal">Annesi bu sual üzerine derin derin içini çekti:</p>

  <p class="normal">— “Ah evlâdım, sorma!...” diye cevap verdi. “Yeğenin ansızın kayıplara karıştı.”</p>

  <p class="normal">— “Kayıplara mı karıştı?”</p>

  <p class="normal">— “Evet, siz Semendel Padişahının sarayında cenkleşirken askerlerimizden bir-ikisi buraya acele haber getirdiler ve sizin tehlikede olduğunuzu bildirdiler. Ben derhal size gönderilecek imdat kuvvetlerini hazırlamaya koştum. Sizi felaketten kurtarmak kâbil olmasa bile hiç değilse intikamınız alınmış olacaktı. İşte bu telaş ve kargaşalık esnasında hemşirezâden ansızın ortadan kayboldu; sırra kadem bastı. Her tarafa baktırdım, yok!...”</p>

  <p class="normal">İhtiyar kadın tekrar içini çekti. Oğlu sordu:</p>

  <p class="normal">— “Acaba ne oldu dersiniz?”</p>

  <p class="normal">— “Vallahi evlâdım, doğrusunu bilemem. Fakat öyle tahmin ediyorum ki, sizin tehlikede olduğunuzu haber alınca, fena hâlde ürkmüş ve kendi vaziyetini de emniyette görmediği için firar etmiştir.”</p>

  <p class="normal">Annesinin bu sözleri Melik Salih’i fevkâlâde müteessir etti. Yeğenini Gülnar Sultandan izinsiz böyle bir maceraya sürüklediğine bin kere pişman olmuştu.</p>

  <p class="normal">— “Ne ettim de anasından izinsiz buralara getirdim? Akıllı işi mi bu?...” diye dövünmeye başladı.</p>

  <p class="normal">Şimdi ne yapsın? Hemşiresine ne cevap versin?</p>

  <p class="normal">Tekrar etrâfa adamlar gönderildi; her yer arandı tarandı, nafile! Demek o kadar uğraşıp tahakkuk ettirmeye çalıştığı izdivaç suya düşüyordu. Melik Salih işlerin gidişatından çok müteessir olmuştu. Bir müddet için tekrar Semendel memleketine gitmeye karar verdi.</p>

  <p class="normal">Tesadüfe bakın ki, onun hareket ettiği gün Bedir Şahın annesi Gülnar Sultan da validesinin yanına geldi.</p>

  <p class="normal">Gülnar Sultan oğlunun ilk gece gelmeyişine o kadar hayret etmemişti. Öyle ya av merakı bu… İhtimal bir ceylanın peşine düşüp uzaklaşmış ve saraya dönememiştir. Esasen evvelce de birkaç defa avdan dönmediği olmuştu. Yarın nerdeyse gelir.</p>

  <p class="normal">Fakat aksiliğe bakın ki, ne ertesi gün, ne de daha ertesi gece Bedir Şah görünmedi.</p>

  <p class="normal">Acaba Şahın başına bir felaket mi geldi ki? Olabilir ya, insan hâli bu… Ya ormanda canavarlar paraladıysa?... Ya haydutların, haramilerin eline düştüyse?... Ana bu, aklına bin türlü fena şeyler geliyordu…</p>

  <p class="normal">Gülnar Sultan için, bu vak’adan sonra uyku, durak kalmadı. Etrâfta kaybolan Şahla dayısının izini aramaya giden saray adamları elleri böğründe döndüler. Filvâki Bedir Şahla dayısı Melik Salih’in binek atları payitaht civarında başıboş bulunmuştu; fakat kendilerine dair en ufak bir emare bile ele geçirilememişti.</p>

  <p class="normal">Hassa zabitleri tekrar Şahı aramakta olsunlar, Gülnar Sultan câriyelerine yalnız bırakılmasını tembih ettikten sonra hiç kimseye sezdirmeden usulca deniz kenarına gitti. Etrâfta onun harekatını gözetleyebilecek kimseler yoktu. Gülnar Sultan buna emniyet getirdikten sonra suların içine daldı.</p>

  <p class="normal">Yolda, dalgalar arasında ilerlerken şöyle düşünüyordu: “İhtimal biraderim Bedir Şahı alıp kendi memleketine götürmüştür!...”</p>

  <p class="normal">Ve bu ümitle annesinin karşısına çıktı. Annesi, Gülnar Sultanı görünce niçin geldiğini anlamakta güçlük çekmedi:</p>

  <p class="normal">— “Sevgili kızım” dedi, “pekâlâ anlıyorum ki, ziyaretinizden maksat beni görmek değildir. Oğlunuz Bedir Şahtan mâlumat istemeye geldiniz. Fakat pek büyük teessüf ve teessürle şunu söyleyeyim ki, size bu hususta vereceğim mâlumat kederinizi artırmaktan başka bir işe yaramayacak… Dayısı ile beraber sarayıma geldikleri zaman fevkâlâde sevinmiştim; fakat bu sevincim çok sürmedi. Çünkü sizden izinsiz yola çıktıklarını anladım.”</p>

  <p class="normal">Gülnar Sultanın annesi bu sözleri söyledikten sonra kızına o zamandan beri olan biten bütün işleri ber-tafsil<sup class="calibre3"><a href="../Text/binbirgece_split_517.html#footnote-100-425" id="footnote-100-425-backlink">[425]</a></sup> hikâye etti. Melik Salih’in Semendel Padişahının kızı Gevher Sultanın yed-i izdivacını yeğenine talep etmek için nasıl cenkleştiğini, Padişahı nasıl esir ettiğini, sonra da Bedir Şahın ortadan nasıl kaybolduğunu birer birer anlattı. Nihayet:</p>

  <p class="normal">— “Peşinden bir sürü adam gönderdim.” diye ilave etti. “Salih de maiyetini etrâfa saldırttı; fakat çok yazık ki, şimdiye kadar sarf edilen bütün emekler heba oldu ve sadra şifa hiçbir netice alınamadı. Bana sorarsan kızım, öyle zannediyorum ki, Bedir Şah kendisini hiç beklemediğimiz bir zamanda ansızın çıkıp gelecektir. Bana öyle mâlum oluyor…”</p>

  <p class="normal">Bedbaht Gülnar, annesinin bu ümidine iştirak edemiyor, aziz oğlunu ebediyen kaybettiğini düşünerek kederleniyordu. Artık döktüğü kanlı gözyaşlarına payan yoktu. Bu işte bütün kabahati biraderi Melik Salih’te buluyordu. Bu fikrini annesine de söyledi:</p>

  <p class="normal">— “Bütün kabahat kardeşimde!” dedi.</p>

  <p class="normal">Annesi ise boyuna ona teselli vermeye çalışıyor, bu kadar üzülmemesini, bu derece tasalanmamasını tavsiye ediyordu:</p>

  <p class="normal">— “Hakkın var kızım.” diyordu, “Salih delikanlının yanında Gevher Sultanın güzelliğinden bahsetmekle ihtiyatsızlık etmiş, bu bir. İkincisi, senden izinsiz alıp kaçırmış. Bu da büyük bir hata. Fakat kazadan başka elden ne gelir ki… Bir şey ki, olan oldu. Ne yapsak boş… Fakat şurası da muhakkaktır ki, Bedir Şah yüzde doksan dokuz hayattadır. Kat’î bir haber almadan meyus olmaya lüzum yok… Beni dinlersen sen derhal memleketine dön; olur ki Şahın ve senin yokluğundan istifade ederek bazı mefsedet erbabı payitahtta fitne çıkarırlar. Sen behemehal sarayda bulunmalısın. Şahın da akrabasında misafir olduğunu ahaliye ilan edersin. Elbette o zamana kadar bir hayırlı haber çıkar.”</p>

  <p class="normal">Gülnar Sultan, annesinin bu nasihatlerini pek makul ve mantıki bulmuştu. Hiç vakit kaybetmeden annesine veda etti; süratle sarayına döndü ve yine saraydaki câriyelerinden gizli, dairesine giriverdi.</p>

  <p class="normal">İlk işi vezir vüzerayı çağırıp Şahın kaybolmadığını, akrabalarında misafir olup pek yakında geleceğini ve taharriyata<sup class="calibre3"><a href="../Text/binbirgece_split_518.html#footnote-100-426" id="footnote-100-426-backlink">[426]</a></sup> lüzum kalmadığını haber vermek oldu. Şehre tellallar çıkarıp meseleyi ahaliye ilan etti ve kendisi vekaleten memleketi idareye başladı. Her gün muntazaman divan-ı hümayun kuruluyor, halkın şikâyetleri dinlenip hiçbir haksızlığa meydan verilmiyordu. Elhasıl ortalık sütlimandı, her iş tıkırında gidiyordu.</p>

  <p class="normal">Gelelim Bedir Şaha:</p>

  <p class="normal">Gevher Sultanın câriyesi kendisini adaya bırakıp gittikten sonra yapayalnız kalmıştı. Şaşkın bir hâlde ne yapacağını bilmiyordu. Acaba burası neresiydi ve bulunduğu ada İran’a kaç aylık mesafedeydi? Kuş suretine giren zavallı Şah, bunların hiçbirisini bilmiyor ve pek büyük bir yeis içinde bulunuyordu.</p>

  <p class="normal">Farz edelim ki, kanatlarının kuvvetiyle denizleri aşarak İran’a kadar gitsin. Şahlığına kavuşamadıktan, hatta insan olduğunu bile ifade edemedikten sonra bu zahmet neye yarayacaktı?</p>

  <p class="normal">Zaruri olarak yapılacak bir iş kalıyordu: Bu adada oturmak, bir kuş gibi taayyüş<sup class="calibre3"><a href="../Text/binbirgece_split_519.html#footnote-100-427" id="footnote-100-427-backlink">[427]</a></sup> etmek ve ağaçlardan birinde yuva kurup barınmak.</p>

  <p class="normal">Bedir Şah birkaç gün bu minval üzere yaşadı. O günlerde avcılardan biri onun bulunduğu adaya çıkmıştı. Avcı ömründe görmediği böyle nadir ve güzel bir kuşa rastlayınca derhal ağını attı ve kuşu yakaladı.</p>

  <p class="normal">Artık avcının sevincine payan yoktu. Öyle ya, bu aciz ve latif kuşa nasıl olsa yağlı bir müşteri çıkardı. Bu beyaz, gagası ve ayakları kırmızı kuş, diğer kuşların yüz tanesine bedel değil miydi?</p>

  <p class="normal">Çarşıda kuşa derhal müşteri çıkmıştı. Kılığı kıyâfeti yerinde bir adam olan bu müşteri, kafesteki kuşu görünce sordu:</p>

  <p class="normal">— “Bu kuş satılık mı?”</p>

  <p class="normal">— “Evet…”</p>

  <p class="normal">— “Kaça veriyorsun?”</p>

  <p class="normal">— “Fiyatını söylemeden evvel senden bir şey sormak isterim. Bu kuşu satın alıp da ne yapacaksın?”</p>

  <p class="normal">Müşteri güldü:</p>

  <p class="normal">— “Ne mi yapacağım? Kuş ne yapılır ayol? Kızartıp kebap yapacağım… sanra da kemal-i afiyetle gövdeye indireceğim!...”</p>

  <p class="normal">Bu sözler üzerine avcı dedi ki:</p>

  <p class="normal">— “Pişirip kebap edeceğinize göre beş-on kuruştan fazla vermeyeceğiniz anlaşılıyor. Nerde kaldı ki, bir altın bile verseniz, satmam. Bunca yıldır avcılık ediyorum, bu kuşun emsaline tesadüf etmedim. En iyisi onu götürüp Padişaha hediye etmek olacak. Zannederim ki, padişah onun kıymetini lâyıkıyle takdir eder ve bolca bir ihsan da verir.”</p>

  <p class="normal">Avcı etrâfına toplanan müşterilerin arasından güç hâl ile sıyrılıp kurtulduktan sonra doğru Padişahın sarayına yollandı.</p>

  <p class="normal">Tesadüf bu ya, Padişah da o esnada sarayın balkonundan gelip geçenleri seyrediyordu. Baktı ki bir avcı, süslü bir kafes içinde acayip bir kuş getiriyor. Hemen nedimlerinden birini gönderdi:</p>

  <p class="normal">— “Çabuk git, şu kuşu satın al. Kaç para isterse ver!...”</p>

  <p class="normal">— “Baş üstüne şevketlim!...”</p>

  <p class="normal">Bu sırada avcı da saray kapısına gelmişti. Padişahın gönderdiği adamla karşılaşıp da meseleyi anlayınca avcı dedi ki:</p>

  <p class="normal">— “Zat-ı şahânenin bu naçiz hediyeyi kabul buyurmaları bile köleleri için en büyük şereftir. Bendenizin para filan istediğim yok. Hediyemin lütfen kabul buyurulmasını istirham ve niyaz ederim. Hemen Cenab-ı Hak, ömr-i şahânelerini müzdat<sup class="calibre3"><a href="../Text/binbirgece_split_520.html#footnote-100-428" id="footnote-100-428-backlink">[428]</a></sup> buyursun, amin!...”</p>

  <p class="normal">Padişahın nedimi kafesi saraya götürdü ve huzura takdim etti.</p>

  <p class="normal">Padişah kar gibi beyaz vücutlu bir kuşta kan kırmızı gaga ve ayak bulunmasına şaştı:</p>

  <p class="normal">— “Aman ne güzel, ne acayip!...” dedi. “Saray-ı hümayunumun kuşhânelerinde bile böylesi yok. Getiren kim ise kendisine hassaten yüz altın ihsan ediyorum!...”</p>

  <p class="normal">Avcı yüz altını alınca, âdeta kanatlanmıştı. Padişaha dualar ederek sevine sevine saraydan ayrıldı.</p>

  <p class="normal">Kuşa gelince, onu da Padişahın emriyle bir altın kafese koydular. Kuşun yemliği ve su kasesi de altın ve cevahirle işlenmişti. Padişah o gün ava çıkacağı için kuşu uzun uzadıya temaşaya fırsat bulamamıştı. Avdetine kadar kuşa iyi bakılmasını sıkı sıkı tembih ettikten sonra maiyetiyle beraber ava çıktı.</p>

  <p class="normal">Avdetinde hemen kıymetli kuşunu görmek istedi. Kafesi getirdiler. Padişah kuşu daha yakından tetkik edebilmek için kafesin kapısını açtı ve kuşu eline aldı.</p>

  <p class="normal">Kuş sahiden çok güzeldi; o kadar ki, Padişah seyretmeye doyamıyor, baktıkça hayran oluyordu. Kuşa nezaret eden başağaya sordu:</p>

  <p class="normal">— “Nasıl, biz yokken yeminden yedi mi bari?”</p>

  <p class="normal">Başağa cevap verdi:</p>

  <p class="normal">— “Şevketlim” dedi, “zat-ı şahâneniz de müşahede buyuruyorsunuz ki, yemliği ağız ağza dolu duruyor. Koyduğumuz yemlere gagasını bile sürmedi.”</p>

  <p class="normal">— “O hâlde yemi değiştirilsin. Çeşit çeşit yem koyunuz. İhtimal bu yemden hoşlanmadı.”</p>

  <p class="normal">— “Baş üstüne şevketlim!...”</p>

  <p class="normal">Padişahın kuşla meşgul olduğu sırada yemek sofrası da kurulmuştu. Sahanlar sofraya getirildi. Kuş sahanlardaki yemeklerin kokusunu alır almaz pırrr diye uçup da sofraya konmasın mı?</p>

  <p class="normal">A, a, aaa!... Hayırdır inşallah!... Bu nasıl kuş böyle? Sahandan sahana dalarak yemeklerden yemeye başladı.</p>

  <p class="normal">Padişah bu manzara karşısında o kadar hayret etti ki, derhal harem ağasını çağırdı:</p>

  <p class="normal">— “Doğru hareme koş, Kadınefendiyi çağır, gelsin!...”</p>

  <p class="normal">Biraz sonra harem ağası ile Kadınefendi içeri girdiler. Fakat Hanım Sultan sofranın üstündeki kuşu görür görmez, derhal yaşmağını yüzüne çekti.</p>

  <p class="normal">Padişah, Sultan Hanımın bu hareketine bir mânâ verememişti. Öyle ya, odada harem ağalarından ve câriyelerden başka kimseciler yoktu. Nâmahrem yokken Kadınefendi acaba neden yüzünü kapamaya lüzum hissediyordu?</p>

  <p class="normal">Padişahın hayret ve merakı uzun sürmedi. Sultan Hanım dedi ki:</p>

  <p class="normal">— “Padişahım, hayretinizin sebebini anlıyorum. Nâmahrem olmadığı hâlde yüzümü niçin örttüğüme hayret buyurdunuz. Mâlum-ı şahâneniz olsun ki, bu kuş, kuş değil insandır ve bir erkektir!...”</p>

  <p class="normal">Padişahın hayreti büsbütün artmıştı. Ağzı bir karışken bir karış daha açıldı:</p>

  <p class="normal">— “Şakanın sırası değil!” dedi, “Hiç insan kuş olur mu?”</p>

  <p class="normal">Sultan Hanım gülümseyerek cevap verdi:</p>

  <p class="normal">— “Emin olunuz şevketlim, şaka değil!... Arz ettiğim gibi bu kuş bir erkektir. Hatta size kim olduğunu da söyleyebilirim: Derya melikelerinden meşhur Gülnar Sultanın<sup class="calibre3"><a href="../Text/binbirgece_split_521.html#footnote-100-429" id="footnote-100-429-backlink">[429]</a></sup> oğlu ve İran hükümdarı Bedir Şah budur. Dayısı Melik Salih’le Semendel Padişahının kızını istemeye gittiler. Kendisini efsunlayıp bu hâle sokan da işte o kız, yani Semendel Melikesi Gevher Sultandır.</p>

  <p class="normal">Padişah hâlâ şüphe ve tereddüt içindeydi. Bunun üzerine Kadınefendi, kendisine Bedir Şahın hikâyesini başından nihayetine kadar nakletti. Semendel Padişahının Melik Salih tarafından nasıl esir edildiğini, Gevher Sultanın intikamını almak maksadıyle bu işi nasıl yaptığını anlattı.</p>

  <p class="normal">Padişah karısının dünyanın en meşhur sihirbazlarından biri olduğunu biliyordu. Hatta evvelce kaç defa komşu devletlerin hücumunu vaktinden evvel kendisine bildirmiş, muharebelerde ordunun galebesini temin etmişti. Bu sebepten onun hikâyesine itimat etti. Aynı zamanda Bedir Şaha karşı da derin bir merhamet hissetti.</p>

  <p class="normal">Böyle meşhur bir hükümdarın sihirle kuş suretine girip o hâlde kalması çok yazıktı.</p>

  <p class="normal">Padişah düşüncesini Sultan Hanıma açtı.</p>

  <p class="normal">— “Sizden niyazım şudur ki,” dedi, “şu zavallı kuşu efsunla tekrar eski suretine iade edin!”</p>

  <p class="normal">— “Hay hay, şevketlim, ferman efendimizin!...”</p>

  <p class="normal">Sultan Hanım böyle söyleyerek kuşu bir dolaba koydu. Bir kase su getirip üstüne efsun okuduktan sonra kuşun üstüne serpti:</p>

  <p class="normal">— “Ne şekilde yaratıldı isen, gene o şekle gir!” dedi.</p>

  <p class="normal">Filhakika Sultan Hanım henüz bu sözleri bitirmişti ki, Bedir Şah kuş suretinden çıkıp eski hâlini aldı. Padişah baktı, kuşun yerinde güzel bir delikanlı; hem de asil olduğu simasından belliydi.</p>

  <p class="normal">Bedir Şah tekrar insan suretine girdiğini görünce, evvela secdeye kapanarak Cenab-ı Hakk’a şükretti. Sonra da Padişahın ellerine sarılıp minnet ve şükranla ellerini öptü. Padişah da rikkatinden gözyaşları dökerek onu kucaklamıştı.</p>

  <p class="normal">Beraber sofraya oturdular. Yemekten sonra Padişah, Bedir Şahtan başından geçen garip hikâyeyi anlatmasını rica etti.</p>

  <p class="normal">Genç hükümdar başından geçenleri ber-tafsil anlattı. Gevher Sultanın kendisini nasıl olup da böyle kuş suretine tahvil ettiğini hikâye etti. Padişah, hikâyeyi dinledikçe müteessir oluyor, genç bir delikanlıya bu derece gadreden Gevher Sultanın kalpsiz bir mahluk olduğunu söylüyordu:</p>

  <p class="normal">— “Hiç şüphe yok” diyordu, “pederine karşı yapılan muameleden muğber olması doğrudur; fakat intikamını bu kadar ileriye vardırıp asil bir hükümdarı kuş suretine tahvil etmeyi hangi vicdan kabul eder? Her neyse, olan olmuş. Şimdi yapılacak işi kararlaştıralım. Bu hususta herhangi bir emriniz varsa, derhal bildirmenizi rica ederim. En ufak arzunuzun bile tıpkı kendi sarayınızdaki gibi yerine getirileceğinden emin olabilirsiniz!...”</p>

  <p class="normal">Bedir Şah bu derece iltifata karşı mahcup olmuştu:</p>

  <p class="normal">— “Ey şevketli hükümdar!” dedi, “Beni tekrar hayata kavuşturduğunuz için size karşı o derece minnettarım ki, ömrümün sonuna kadar yanınızdan ayrılmamak bana farz oldu. Fakat mâlum-ı şahâneleridir ki memleketim, gaybubetim esnasında padişahsız kaldı; devlet işleri kim bilir ne hâlde? Lâzım gelir ki, bir an evvel oraya varıp işleri tanzim edeyim. Lutf ve kerem-i şahânenize payan olmadığını bildiğim cihetle istirham ve niyazım şudur ki, minnettarınıza donanma-yı hümayundan bir gemi tahsis buyurulsun. Şayet suret-i mümküne ile İran’a dönmezsem, korkarım, zavallı valideciğim beni öldü zannederek kederinden vefat etmesin!...”</p>

  <p class="normal">Bedir Şah bu son sözleri söylerken o kadar müteessir olmuştu ki, gözlerinden inci gibi iki damla yaş süzüldü. Padişah da içini çekti:</p>

  <p class="normal">— “Hiç merak etmeyiniz!” dedi. “Pek yakında, inşallah hem memleketinize, hem de hasret çektiğiniz sevgili validenize kavuşursunuz. Zat-ı asalet-penahinize yelkenleri ipekten, direkleri gümüşten bir gemi tahsis edilmesini ferman ediyorum. Bu gemi sizi sağ salim İran’a götürecektir. Maiyetinize de kaptanlarımın en tecrübelisiyle en cesur gemicileri veriyorum. Artık hiçbir hususta endişeye mahal kalmamıştır.”</p>

  <p class="normal">Padişahın fermanı derhal yerine getirildi. Bedir Şaha tahsis edilen gemi muvafık rüzgârlara intizaren limanda demir attı.</p>

  <p class="normal">Bir-iki gün beklediler. Sarayda ziyafetler ve eğlenceler birbirini takip ediyordu; fakat Bedir Şah bunların hiçbiriyle gönlünü avutamıyor, bir an evvel memleketine kavuşmaktan başka bir şey düşünemiyordu.</p>

  <p class="normal">Nihayet, bir sabah, geminin yelkenleri tatlı bir rüzgârla doldu. Padişah, Bedir Şahı sahile kadar teşyi’ etmişti. Veda çok acıklı oldu. Hükümdarın gözlerinden sel gibi yaşlar boşanıyor, saray erkanı hüngür hüngür ağlıyordu.</p>

  <p class="normal">Uzatmayalım, Bedir Şah birçok kıymettar hediyelerle denize açıldı.</p>

  <p class="normal">Havalar gayet iyi gidiyordu. On gün muntazaman yol aldılar. On birinci gün ufukta bulutlar belirmeye, rüzgâr sertçene esmeye başladı. Ertesi gün hava büsbütün şiddetlendi; akşamına da fırtına koptu. Gemi devasa dalgaların ortasında ceviz kabuğu gibi çalkalanmaya başladı. Aksiliğe bakın ki, fırtına yatışacağı yerde gittikçe azgınlaşıyordu. O kadar ki, geminin yelkenleri parçalandı, direkleri çatır çatır kırıldı. Bedir Şah, kaptan ve tayfalar ambara iltica ettiler. Fakat nafile!... Deniz gemiyi içindekilerle beraber yutmaya karar vermişti. Son defa olarak müthiş bir çatırtı işitildi. Gemi bir kayaya çarpıp paramparça olmuş, hepsi denize dökülmüştü.</p>

  <p class="normal">Bereket Bedir Şah akıllı davrandı da suyun üstünde yüzen bir tahta parçasına sımsıkı sarıldı. Gemicilerin çoğu boğulmuş, bir kısmı yüze yüze uzaklaşmıştı.</p>

  <p class="normal">Artık talihin lütfuna kalmıştı. Dalgalar tahta parçasını nereye atarsa, o da beraberce sürüklenecekti.</p>

  <p class="normal">Böylece bir müddet akıntılara tâbi olarak dalgaların içinde çırpındı durdu. Bir taraftan da kollarının dermanı kesiliyordu, açlıktan bayılacak gibi oluyordu. Ne kadar yüzdü, farkında mı ya!... Can korkusundan vakti hesap etmek ne mümkün?...</p>

  <p class="normal">Nihayet çok şükür sahil görünmüştü. Büyük bir şehrin sarayları belirdi. Bunun üzerine kazazedenin kalbi tekrar ümitle doldu ve delikanlı son gayretini sarf ederek sahile doğru kulaç açmaya başladı.</p>

  <p class="normal">Sahil güzel bir kumsaldı. Fakat Bedir Şah karaya ayak basar basmaz fevkâlâde garip bir manzara karşısında kaldı. Her taraftan atlar, develer, katırlar, öküzler, eşekler, inekler, boğalar ve daha birçok hayvanlar çıkmış, deniz kenarını boydan boya kaplamıştı.</p>

  <p class="normal">Garibi şu ki, bu hayvanların hepsi ayaklarıyle ona âdeta “Gelme, geri git!...” gibi işaretler yapıyorlar karaya çıkmasına mani olmak için önünü kapamaya çalışıyorlardı.</p>

  <p class="normal">Bedir Şah, hayvanların bu hareketine mânâ verememiş, şaşırıp kalmıştı.</p>

  <p class="normal">Aralarından kendine bir yol açıp da geçinceye kadar zavallı akla karayı seçti. Civardaki kayıkların arasına oturup biraz dinlendi ve ıslak elbiselerini güneşte kurutmaya başladı.</p>

  <p class="normal">Bir müddet sonra şehre girmek için ilerlemeye başlayınca, tekrar aynı hayvanlar yolunu kestiler. Sanki onu bir tehlikeden haberdar etmek istiyorlardı.</p>

  <p class="normal">Bedir Şah, güç hâl ile şehre girebildi. Sokaklar geniş ve muntazamdı. Binalar muhteşem bir manzara arz ediyordu. Dükkanlar, mağazalar pek zengindi. Fakat işin garibi şu ki, ortada insan nâmına kimsecikler yoktu. O zaman, hayvanların kendisine ihtar etmek istedikleri şeyi anlar gibi oldu. Demek onların o kadar inat etmeleri beyhude değilmiş. Meğer işin içinde bir iş varmış.</p>

  <p class="normal">Bedir Şah ne yapacağını kestiremiyordu. Geri dönüp de ne yapsın? Bir tahta parçasıyle tekrar denizlere açılmak imkânsızdı. Bu korkunç uzlet<sup class="calibre3"><a href="../Text/binbirgece_split_522.html#footnote-100-430" id="footnote-100-430-backlink">[430]</a></sup> içinde yaşamak da keza…</p>

  <p class="normal">“Dur hele, şu şehri baştan başa bir dolaşayım, belki bir-iki kişiye rastlarım.” diyerek önüne çıkan yoldan ilerlemeye başladı.</p>

  <p class="normal">Filhakika şehir ilk nazarda zannedildiği kadar boş değildi. Bazı dükkanlar açıktı. Bedir Şah, tertemiz bir manav dükkanının önünde durdu. Ak sakallı, nurani yüzlü bir adam sepetlere iştiha açıcı meyvaları yerleştirmekle meşguldü. Selam verdi. İhtiyar hayretle başını kaldırdı:</p>

  <p class="normal">— “Ve aleykümüsselâm evlâdım! Halinizden yabancı olduğunuz anlaşılıyor. Sizi buraya hangi rüzgâr attı?”</p>

  <p class="normal">Bedir Şah, macerasını kısaca ihtiyara da anlattı. Hikâyesini bitirince ihtiyar kendisine dedi ki:</p>

  <p class="normal">— “Yolda hiç kimseye rast geldiniz mi?”</p>

  <p class="normal">— “Hayır! İlk defa sizi görüyorum. Bu kadar mamur ve güzel bir şehir olsun da içinde ahali bulunmasın, doğrusu hayretteyim!...”</p>

  <p class="normal">İhtiyar büyük bir endişe ile:</p>

  <p class="normal">— “Aman, çabuk içeri girin, kapıda beklemeyin.” dedi. “Maazallah başınıza bir felaket gelebilir. Ben sonra size meseleyi anlatırım.”</p>

  <p class="normal">Bedir Şah derhal dükkana girdi. İhtiyarın yanına oturdu. Açlıktan da gebermek raddelerine gelmişti hani. İhtiyar bunu anladı, kazazede delikanlıya sofra çıkardı.</p>

  <p class="normal">Genç adam bir taraftan lokmaları atıştırıyor, bir taraftan da ihtiyara sualler sormakta devam ediyordu.</p>

  <p class="normal">İhtiyar dedi ki:</p>

  <p class="normal">— “Dur, hele biraz sabırlı ol. Yemeğini afiyetle ye bakalım. Nasıl olsa konuşacak vakit buluruz…”</p>

  <p class="normal">Bedir Şah yemekten kalktı. O zaman beyaz sakallı ihtiyar kendisine anlattı:</p>

  <p class="normal">— “Allah’a bin kere şükredin ki” dedi, “benden evvel hiç kimseye rastlamadınız. Yoksa, vaydı hâlinize!....”</p>

  <p class="normal">Bedir Şah şaşırdı ve korktu:</p>

  <p class="normal">— “Nasıl vaydı hâlime?”</p>

  <p class="normal">— “Şunu biliniz ki delikanlı, bu şehrin adına Sihirli Belde derler. Beldenin hükümdarı da sihirbazlıkta yekta bir kadındır. Aynı zamanda bir peri kızı kadar güzeldir de. Güzelliği nispetinde tehlikeli olan bu sehhar<sup class="calibre3"><a href="../Text/binbirgece_split_523.html#footnote-100-431" id="footnote-100-431-backlink">[431]</a></sup> kadın, aslan gibi delikanlıları işte o gördüğün hayvanların suretine sokar. Hangi güzel civan bu beldeye ayak basarsa, Melikenin adamları derhal kendisini tutarlar. Gitmem diyecek olsa, yaka-paça zorla götürürler. Sihirbaz kadın, ağına düşen delikanlılara fevkâlâde iltifat eder; ikametlerine şahâne bir saray ayırır, şereflerine ziyafetler verir, şenlikler yapar. Bu suretle onları kandırır. Delikanlılar da sanırlar ki, Melike kendilerine âşıktır. Fakat bu saadet çok sürmez. En fazla kırk gün geçer geçmez, sihirbaz kadın onları efsunlar; deve, öküz, eşek veya kuş suretine sokar. Demin bana demiştiniz ki, karaya çıkmak üzere iken bir sürü hayvan önünüze çıkıp şehre girmenize mani olmak istemişler. Bundan maksatları, size tehlikeyi haber vermekti. Fakat konuşmak imkânından mahrum oldukları için ancak bu suretle meramlarını anlatmaya kalkıştılar. Şimdi meseleyi anladınız mı?”</p>

  <p class="normal">Beyaz sakallı, nurani yüzlü ihtiyarın bu sözleri genç İran Şahını fevkâlâde müteessir etti:</p>

  <p class="normal">— “Heyhat!...” diye bağırdı, “Ne talihsizim ki, felaketten bir türlü yakamı kurtaramıyorum. Efsunun tesirinden henüz çıktığım hâlde daha müthiş âkibetlere maruz kaldım. Eyvahlar olsun!...”</p>

  <p class="normal">Genç adam bir taraftan dövünüyor, bir taraftan da ah ve of çekiyordu.</p>

  <p class="normal">İhtiyar bunun üzerine kendisinden daha fazla izahat istedi:</p>

  <p class="normal">— “Demek sizi evvelce de efsunladılar öyle mi?”</p>

  <p class="normal">— “Evet, muhterem peder!... Bundan evvel de efsunlandım, gagası ve ayakları kırmızı beyaz bir kuş oldum. Nihayet Allah’ın inayetiyle merhametli bir padişahın sarayına düştüm de Sultan Hanım beni tekrar insan suretine tahvil etti.”</p>

  <p class="normal">Bedir Şah bundan sonra ihtiyara da çok açıldı. Aslını, neslini, kim olduğunu söyledi. Semendel Melikesi Gevher Sultana âşık olduğunu, kendisini kuş suretine sokup ıssız bir adaya gönderen gaddar kızın işte bu Gevher Sultan olduğunu anlattı.</p>

  <p class="normal">İhtiyar bütün bu sözleri dinledikten sonra, Bedir Şahın endişesini izaleye çalıştı:</p>

  <p class="normal">— “Sihirbaz Melike hakkında söylediklerim doğru olmakla beraber” dedi, “beyhude endişe edip üzülmenize mahal yoktur. Beni bütün şehir sever, Melike bana fevkalâde ihtiramda bulunur. Şimdiye kadar hiçbir hususta benim gönlümü kırmamıştır. Talihinize şükredin ki, başkasına değil, bana tesadüf ettiniz. Benim evimde hiçbir şeyden korkmaya mahal yok… Tamamıyle müsterih olabilirsiniz. Benim sözlerimi tutar da yanlış bir yola sapmazsanız, burada rahat rahat yaşarsınız. Yalnız, dediğim gibi, sözümden dışarı çıkmamalı. Aksi takdirde, maazallah, korktuğunuz başınıza gelir…”</p>

  <p class="normal">Bedir Şah, kendisini bu kadar mülayemetle karşılayan ve misafirliğe kabul eden ihtiyarın ellerini öptü, çok çok teşekkürler etti.</p>

  <p class="normal">Biraz sonra, içerde canı sıkılmıştı; çıktı, dükkan kapısında oturdu.</p>

  <p class="normal">Gelip geçenler, dükkan kapısında bu kadar güzel bir delikanlı görünce, durakladılar. Bedir Şahın seyrine bir türlü doyamıyorlardı. Hatta içlerinden bazısı ihtiyar manavın yanına girip kendisini tebrik ettiler. Öyle ya, bu derece güzel ve tüvana<sup class="calibre3"><a href="../Text/binbirgece_split_524.html#footnote-100-432" id="footnote-100-432-backlink">[432]</a></sup> bir köle ele geçirmek, cidden bahtiyarlıktı. Bir kısmı da bu emsalsiz delikanlıyı nasıl olup da Melike görmemiş diye hayrete düştüler.</p>

  <p class="normal">Fakat ak sakallı ihtiyar kendilerine şu izahatı verdi:</p>

  <p class="normal">— “Bu delikanlıyı kölem zannediyorsanız, aldanıyorsunuz. Bilirsiniz ki, ben çok zengin bir adam değilim. Böyle bir köle satın alacak para bende ne gezer? Bu delikanlı benim yeğenim oluyor, ölen biraderimin çocuğu. Benim de çocuğum olmadığı için biraderin vefatından sonra kendisini yanıma aldırdım.”</p>

  <p class="normal">— “Oh oh, maşallah!... Gözün aydın öyleyse. Ancak korktuğumuz şu ki, şayet Melike bu delikanlıyı görürse, iki bir demez, harem-saraya aldırır. Canım uzun söze ne hacet, siz de pekâlâ bilirsiniz ya!... Numunelerini az mı gördük? Maazallah, aziz yeğeninizin başına da öyle bir tehlike gelirse, hâliniz neye varır?”</p>

  <p class="normal">İhtiyar cevap verdi:</p>

  <p class="normal">— “Hakkımda gösterdiğiniz dostluğa ve kardeşâne nasihatlerinize teşekkür ederim. Eksik olmayın. Allah sizden razı olsun. Ancak öyle ümit ediyorum ki, Melike Hazretleri, şimdiye kadar bana karşı fevkâlâde lütufkâr muamelede bulundu, müteaddit defalar ihsanlarına, atiyelerine nail oldum, hiçbir hususta kalbimi incitmediler, gönlümü kırmadılar. Zannetmem ki, bu yüzden aramız açılsın. Biraderzâdem hakkında herhangi bir fikir beslediğini farz etsek bile, bana olan karabeti öğrenir öğrenmez, derhal emelinden vazgeçecektir.”</p>

  <p class="normal">Filhakika ihtiyar böyle düşünüyordu. Sihirbaz Melikenin delikanlıyı görüp de âşık olmaması imkânsızdı. Fakat onun tavassutuyla nasıl olsa gençten vazgeçecekti.</p>

  <p class="normal">Aradan günler geçiyor, ihtiyar manav has evlâdı gibi baktığı Bedir Şahın kemalâtına gittikçe hayran oluyordu.</p>

  <p class="normal">Böylece birkaç ay geçti. Bir gün, Bedir Şah dükkanın kapısında otururken, Sihirbaz Melike, maiyetiyle beraber debdebe ve tantana içinde oradan geçmesin mi!...</p>

  <p class="normal">Bedir Şah, daha ta uzaktan mızıkaları işitip de saltanat arabasını görünce dükkana girmişti. Lâkin ihtiyar kendisine dedi ki:</p>

  <p class="normal">— “Çekinip korkmaya mahal yok. Melike geçerken otur, seyret…”</p>

  <p class="normal">Bu sözlerden cesaret alan delikanlı çıkıp kapıya oturdu. Alay hakikaten pek muhteşemdi. Hassa süvarileri, erguvani, sırmalı elbiseler içinde dört sıra geçtiler. Hepsinin de kılıçları selâm vaziyetinde idi. Arkadan altı harem ağası sökün etti. Bunların peşi sıra da elmaslar ve inciler içinde parıl parıl yanan ve ellerinde kısa mızraklar tutan dilber câriyeler göründü. Melike bunların ortasında altın eğerli bir atın üstünde ağır ağır ilerliyordu.</p>

  <p class="normal">Tam dükkanın önünden geçecekleri sırada Melike birdenbire atını durdurdu. Bedir Şahı hayran hayran süzdükten sonra dükkan sahibine hitaben dedi ki:</p>

  <p class="normal">— “Ey Abdullah, bu güzel köle sizin mi? Ne zaman satın aldınız?”</p>

  <p class="normal">Beyaz sakallı ihtiyar cevap vermeden evvel Melikenin önünde secdeye kapandı, sonra tekrar ayağa kalkarak:</p>

  <p class="normal">— “Ey haşmetli Melike!” dedi, “Bu delikanlı benim yeğenimdir. Merhum pederi, kulunuzun biraderiydi. Kölenizin de mahdumum olmadığından onu evlâd edindim. Kendisini yanıma aldırmaktan maksadım, hem ömrümün son deminde yalnız kalmamak, hem de vefatımdan sonra arkamda hayırlı bir varis bırakmaktır.”</p>

  <p class="normal">Melike ihtiyarın bu sözleri üzerine derin bir düşünceye daldı. Şimdiye kadar bu derece güzel endamlı ve yakışıklı bir delikanlıya tesadüf etmediği için derhal can u gönülden âşık olmuştu. Nasıl bir kurnazlık etse de şu dilber civanı sarayına alabilse!...</p>

  <p class="normal">Nihayet ihtiyara dedi ki:</p>

  <p class="normal">— “Babacığım, sizden bir ricada bulunmak isterdim. Bu delikanlıyı bana hiç olmazsa bir gececik vermez misiniz? Emin olunuz ki, kendisine hiçbir fenalığım dokunmayacak. Bilakis onu dünyanın en yüksek mevkilerine çıkaracağım. Herkese karşı yaptığım muameleden onu istisna edeceğime söz veriyorum. Öyle zannederim ki, benim arzumu yerine getirmek, sizin için de bir saadet olacak… Şimdiye kadar birçok ihsanlarıma, hediyelerime nail oldunuz. Bundan sonra da hakkınızda beslediğim hüsnü zan zail olmaz kanaatindeyim.”</p>

  <p class="normal">Abdullah, Melikenin bu sözleri üzerine ne cevap vereceğini bilemedi. Bir iki defa yutkundu, nihayet dedi ki:</p>

  <p class="normal">— “Haşmetli Melikem, yeğenime karşı izhar buyurduğunuz teveccüh-i şahâneden dolayı ebediyen minnettarınızım. Ancak, endişe ettiğim nokta şudur ki, biraderzâdem gibi edna bir kul, huzurunuza lâyık değildir.”</p>

  <p class="normal">Sihirbaz Melike, ihtiyarın bu cevabından müteessir göründü:</p>

  <p class="normal">— “Ey Abdullah” dedi, “senden bunu memul etmezdim. Korktuğunuzun sebebini anlıyorum. Fakat mukaddes ateş ve ziya nâmına yemin ederim ki, biraderzâdenizin kılına bile halel gelmeyecektir. Kendisini hemen bu gece misafir etmek istiyorum.”</p>

  <p class="normal">İhtiyar bu sözler üzerine tekrar secdeye kapandı. Melikenin ayaklarını öptükten sonra dedi ki:</p>

  <p class="normal">— “Kulunuzun da bir tek istirhamı var. Yeğenimi bugün değil de yarın saraya göndermeme müsaade buyurulur mu?”</p>

  <p class="normal">— “Hay hay!... Yarın gelsin!...”</p>

  <p class="normal">Sihirbaz Melike, bu sözleri söyledikten sonra âlâyıvâlâ<sup class="calibre3"><a href="../Text/binbirgece_split_525.html#footnote-100-433" id="footnote-100-433-backlink">[433]</a></sup> ile hareket etti. O zaman ihtiyar, Bedir Şahı dükkanın içine alarak karşısına oturttu:</p>

  <p class="normal">— “Oğlum” dedi, “sen de gördün ya, ne kadar çalıştım. Melikeye karşı daha fazla ısrar etmek mânâsız ve tehlikeli olacaktı. Maazallahu tealâ intikam damarını tahrik etseydik, sihirbazlığının kudretiyle, kim bilir başımıza ne çoraplar örerdi. Öyle ümit ederim ki, kendisi bana verdiği sözde duracaktır. Bu takdirde sana hiçbir fenalık gelmeyeceğinden emin olabilirsin. Bana karşı ne kadar mültefit davrandığını bizzat sen de gördün. Şayet bana karşı da yemininde hanis<sup class="calibre3"><a href="../Text/binbirgece_split_526.html#footnote-100-434" id="footnote-100-434-backlink">[434]</a></sup> olursa, Cenab-ı Hak ondan intikam alacak, ceza-yı ilâhî onu çarpacaktır.”</p>

  <p class="normal">İhtiyarın bütün teminatı, Bedir Şahın korkusunu bir türlü izale edememişti:</p>

  <p class="normal">— “Evvelce bana bu sihirbaz kadın hakkında söylediklerinizi hatırlıyorum da” dedi, “fena hâlde endişeleniyorum. Onun yanına sokulmak, bence zehirli bir yılanla koyun koyuna yatmaktan bin kat daha korkunçtur. Zira başımdan geçti de biliyorum. Dünyada efsunlanıp hayvan suretine girmekten daha büyük felaket tasavvur edilebilir mi? Gevher Sultanın bana yaptığını henüz unutmadan yeni bir sihirbazın ağına düşmek doğrusu beni ürkütüyor. Ne kadar kara bahtlı bir adammışım!...”</p>

  <p class="normal">Delikanlı bu son cümleyi söylerken o derece müteessir olmuştu ki, gözyaşlarını zapt edemedi, hüngür hüngür ağlamaya başladı.</p>

  <p class="normal">İhtiyar Abdullah’ın da bu hazin manzara karşısında yüreği parçalandı:</p>

  <p class="normal">— “Aziz evlâdım”, dedi, “bu kadar üzülüp müteessir olmayınız. Filvâki ben de itiraf ederim ki, böyle sihirbaz bir kadının verdiği söze pek fazla itimat caiz değildir. Ancak şunu da bilmelisiniz ki, Melikenin kudret ve kuvveti bana karşı hükümsüz kalır. Kendisi de bunu pekâlâ bilir ya… Esasen hakkımda gösterdiği teveccüh ve iltifatların sebebi de budur. Buna binaen zannetmem ki, size bir fenalık yapmaya kalkışabilsin. Siz işi bana bırakın ve kalben müsterih olun. Yalnız hiçbir suretle sözümden dışarı çıkmamalısınız. Aksi takdirde felaket yüzde yüzdür.”</p>

  <p class="normal">Bedir Şah ihtiyarın ellerini öptü, hiçbir suretle sözünden çıkmayacağına dair yemin etti.</p>

  <p class="normal">Ertesi gün, Sihirbaz Melike, gene âlâyıvâlâ ile dükkanın önünden geçerken Abdullah yerinden fırlayıp atına doğru koştu ve ancak ikisinin işitebileceği kadar hafif bir sesle dedi ki:</p>

  <p class="normal">— “Oğlum gibi sevdiğim biraderzâdemi size teslim ediyorum. Hiçbir suretle sihir ve tılsım ilmine müracaat etmeyeceğinize eminim. Aksi takdirde mâlum-ı şahâneleridir ki, son derece meyus olacağım ve ihtimal ki, bu yeisin şiddetiyle…”</p>

  <p class="normal">Sihirbaz Melike ihtiyarın sözünü kesti:</p>

  <p class="normal">— “Size tekrar tekrar vaat ediyorum işte.” dedi. “Yemin ederim ki, yeğeninizin kılına bile halel gelmeyecektir. Ona hakiki çehremle görüneceğim, hiçbir suretle kendisini aldatmayacağım.”</p>

  <p class="normal">Ve böyle söyleyerek bir ay parçasına benzeyen yüzünü Bedir Şaha gösterdi. Fakat delikanlı bu harikulade güzellik karşısında hiçbir heyecan duyamadı. Kalbindeki korku, her çeşit muhabbet hislerine galebe çalıyordu. Kendi kendine şöyle düşündü: “Yalnız yüz ve vücut güzelliği neye yarar? Asıl güzellik insanın kalbindedir. Bu sihirbaz kadının, içi yılanlarla dolu bir altın havuzdan farkı ne!...”</p>

  <p class="normal">Delikanlı aklından bunları geçirirken gözlerini de melikeden ayırmamıştı. Bu sırada ihtiyar babalığı kendisine doğru döndü, elinden tutarak Melikenin önüne götürdü:</p>

  <p class="normal">— “Haşmetli Melike!” dedi, “İşte size biraderzâdemi takdim ediyorum. Müsaade-i devletinizle kendisini tekrar görebileceğimi ümit ederim!...”</p>

  <p class="normal">Sihirbaz Melike başıyla tasdik işareti yaptı. Bu sırada saray-ı hümayun hazinedarı ihtiyara bin altınlık bir kese vermişti.</p>

  <p class="normal">Bedir Şahı muhteşem bir küheylana bindirdiler. Sihirbaz Melike, Abdullah’a sordu:</p>

  <p class="normal">— “Az kalsın unutuyordum, yeğeninizin ismi nedir?”</p>

  <p class="normal">— “Bedir!”</p>

  <p class="normal">Sihirbaz Melike gülümsedi:</p>

  <p class="normal">— “Yanılmışlar” dedi, “bedir<sup class="calibre3"><a href="../Text/binbirgece_split_527.html#footnote-100-435" id="footnote-100-435-backlink">[435]</a></sup> değil, şems!...<sup class="calibre3"><a href="../Text/binbirgece_split_528.html#footnote-100-436" id="footnote-100-436-backlink">[436]</a></sup>”</p>

  <p class="normal">Saltanat alayı hareket ettiği zaman Bedir Şah, Sihirbaz Melikenin solunda ve yanında idi. İşin garâbeti şu ki, ahali hükümdarlarına karşı hürmet ve muhabbet asarı göstereceği yerde, bilakis o geçerken suratlarını asıyorlar, gizli gizli homurdanıyorlardı. Hatta bazıları işi daha ileriye vardırarak yüksek sesle Melikeyi tahkir ettiler. Söylenen sözleri Bedir Şah aynen işitmişti:</p>

  <p class="normal">— “Ah mel’un sihirbaz!... Kim bilir ne mefsedetler yapacak!... Ya Rabbi, kurtar bizi bunun zulmünden!... Çektiğimiz yetmedi mi?...”</p>

  <p class="normal">Bir kısım halk da şöyle bağırıyordu:</p>

  <p class="normal">— “Zavallı delikanlı!... Seni aldatmışlar ayol!... Bu saadet çok uzun mu sürecek sanıyorsun?... Bu ikbal ve debdebenin sonu, bilmiş ol ki, uçurumdur… Yazık, yazık!... Bu yabancı delikanlıya çok yazık!...”</p>

  <p class="normal">Bedir Şah, halkın bu sözlerini işitince, ihtiyar Abdullah’a büsbütün hak verdi. Şimdi ne yapacaktı? Geriye dönmek veya kaçmak imkânı da kalmamıştı. O hâlde?... O hâlde, kazaya rızadan başka çare kalmıyordu. Allah’a mütevekkil olup neticeye intizar. İşte yapılacak yegâne iş buydu…</p>

  <p class="normal">Bedir Şah bu kuruntularla meşgul iken Melikenin sarayına vardılar. Sihirbaz Melike atından indi. Bedir Şahın elinden tuttu, beraberce saraya girdiler. Cariyeler ve harem ağaları da peşleri sıra geliyordu.</p>

  <p class="normal">Melike genç misafirine bizzat mihmandarlık etti; sarayın bütün dairelerini gezdirdi. Bu sarayda altın, elmas, cevahir ve inci o kadar mebzul idi ki, gözlerin kamaşmaması imkânsızdı.</p>

  <p class="normal">Her tarafı gezdirdikten sonra Melike, delikanlıyı hususi dairesine götürdü. Bir müddet balkonda istirahat ettiler. Ayaklarının altında ucu bucağı bulunmayan bir bahçe… Kuşlar cıvıldaşıyor, havada tatlı bir gül kokusu dalgalanıyordu. Fıskiyelerin, havuzların güzelliğine ise doyum olmuyordu.</p>

  <p class="normal">Melike ile Bedir Şah bu latif manzara karşısında bir zaman sustular. Sonra aralarında havai bir sohbet başladı.</p>

  <p class="normal">Bu sırada câriyeler sofranın hazır olduğunu haber verdiler. Sofra ve tabaklar kâmilen altındandı. Yemekler yendi, nefis şaraplar içildi ve çalgıcı kızlarla hânendeler musiki faslına başladılar. Zevk ü safâ, ahenk ve tarab emsalsizdi.</p>

  <p class="normal">Bedir Şah, ihtiyar Abdullah’ın sözlerini değil beyaz sakallı hayalini bile unutmuştu. Yanındaki dilber kadının müthiş bir sihirbaz olduğunu aklına bile getirmiyordu. Keyif ve neş’e içinde yüzüyor, dünyadan bî-haber görünüyordu.</p>

  <p class="normal">Nihayet şarap ve musiki ile adam akıllı sarhoş oldu. Bunun üzerine Melike, câriyelere işaret etti, hepsi ayaklarının ucuna basarak usulca çekildiler. Bedir Şahla sihirbaz kadın halvethânede yalnız kaldılar.</p>

  <p class="normal">O gece koyun koyuna yatmışlar, sabaha kadar cümbüş yapmışlardı. Ertesi gün sabahleyin, doğruca hamama gittiler. Hamamdan sonra ipekli ve sırmalı elbiseler giyip tekrar dairelerine döndüler. O gün hep bahçe safâsı ve türlü türlü eğlencelerle geçti.</p>

  <p class="normal">Uzatmayalım, her gün başka başka zevkler, başka başka eğlenceler icat ediyorlar, mesut ve bahtiyar yaşıyorlardı.</p>

  <p class="normal">Kırk gün bu suretle geçti. Esasen Sihirbaz Melike âşıklarıyle kırk gün böyle yaşardı. Kırkıncı gece, yatağa girdikten sonra kadın Bedir Şahın uyumasını bekledi. Delikanlı Melikenin uyumadığını sezmiş, mahsus horlamaya başlamıştı. Kendi kendine, “Bakalım ne olacak?” diyordu. “Bunun uyumamasında her hâlde bir hikmet var!...”</p>

  <p class="normal">Melike, âşıkının horultularını işitince, onun derin uykuya daldığına hükmetti. Usulca yorganı kaldırıp yatağın içinden sıyrıldı. Bedir Şah, kirpiklerinin arasından onun bütün hareketlerini gözetliyor, aynı zamanda, uyanık olduğunu bildirmemek için boyuna horlamakta devam ediyordu.</p>

  <p class="normal">Sihirbaz kadın odanın köşesinde duran küçük bir çekmeceye doğru yürüdü. Çekmeceyi açtı. Ufak bir kutu çıkardı. Kutunun içinden bir tutam sarı toz aldı ve havaya serpti. Hayret!...</p>

  <p class="normal">Bu sarı toz, bir anda berrak bir nehir hâline inkılab etmesin mi? Bu nehir odanın içinde gürül gürül akıyor!...</p>

  <p class="normal">Bedir Şah, korkudan titredi. Uyanıklığı belli olmasın diye horultusunu bir perde daha yükseltti.</p>

  <p class="normal">Melike bu esnada ortaya bir hamur teknesi çıkarmıştı. Teknenin içine biraz un koydu. Tılsımlı nehirden birkaç kase su alarak unun içine kattı ve hamur yoğurmaya başladı. Hamur biraz ele gelmeye başlayınca, kutulardan çıkardığı küçük küçük birtakım acayip tozları ilave etti. Sonra bu hamurdan çörek yaptı ve kapalı bir tavanın içinde güzelce pişirdi, dolaba koydu.</p>

  <p class="normal">Artık işi bitmişti. Efsunlu bazı kelimeler okudu. Bütün ortadaki eşya ve koskoca nehir derhal kayboluverdi…</p>

  <p class="normal">Bunun üzerine, gene hiç ses etmeden, usulca yatağın içine, Bedir Şahın koynuna kaydı.</p>

  <p class="normal">Delikanlı o kadar maharetle hareket etmişti ki, sihirbaz kendisinden zerrece şüpheye düşmedi.</p>

  <p class="normal">Bedir Şah ise bu hadiseden sonra ilk defa olarak babalığı ihtiyar Abdullah’ı hatırlıyordu. Filvâki, o zamana kadar sürdüğü zevk ve safâ âlemi içinde adamcağızı hiç düşünmemişti. Kendi kendine, “Hele gidip ihtiyara bir danışayım.” dedi. Geceleyin gördüğü şeyleri ona anlatacak, akıl danışacaktı.</p>

  <p class="normal">Sabahleyin uykudan uyanınca, Melikeden amcasını görmek için müsaade istedi.</p>

  <p class="normal">Sihirbaz Melike, delikanlının gitmesini hiç istemiyordu. Sitemkâr bir tavırla dedi ki:</p>

  <p class="normal">— “Demek benden çarçabuk bıktınız öyle mi? Sizi ne kadar âteşîn bir aşkla sevdiğimi bilmiyor musunuz? Ben sizden ayrı bir dakika bile yaşayamazken, siz nasıl oluyor da benden uzaklaşmak istiyorsunuz? Muhakkak benden bıktınız, muhakkak!...”</p>

  <p class="normal">— “Bıkmak mı? Allah göstermesin!... O nasıl laf öyle?... Hiç sizin gibi bir peri-peykerden<sup class="calibre3"><a href="../Text/binbirgece_split_529.html#footnote-100-437" id="footnote-100-437-backlink">[437]</a></sup> bıkılır mı?... Ömrümün sonuna kadar beraber yaşasam, sizden gene bıkılmaz sevgilim. Ancak siz de teslim buyurursunuz ki, bunca gündür ihtiyar amcamın hatırını sormadım. Kim bilir zavallı ne kadar gücenmiştir. Hiç şüphesiz kırk gün içinde beni göreceği de geldi. Artık mesele lütfunuza kalıyor. Kerem ve inayet buyurulursa, amcamın ziyaretine gideyim…”</p>

  <p class="normal">— “Pekâlâ, mademki bu kadar arzu ettiniz, dediğiniz gibi olsun. Yalnız misafirliği çok uzamayın. Unutmayın ki, sizden uzak geçen her dakika, benim için bir cehennemdir!...”</p>

  <p class="normal">Bedir Şah bu müsaadeyi koparttıktan sonra şahâne bir atın sırtına atladı, soluğu doğru ihtiyar Abdullah’ın dükkanında aldı.</p>

  <p class="normal">Abdullah onu görünce hemen koştu, sarılıp öpüştüler.</p>

  <p class="normal">İhtiyar:</p>

  <p class="normal">— “Ah evlâdım” dedi, “senin için o kadar üzüldüm, o kadar üzüldüm ki… Hiç insan kırk gün içinde bir defacık olsun gelip görünmez mi? Kim bilir mel’un sihirbazın elinden neler çekmişsindir.”</p>

  <p class="normal">Delikanlı başını salladı:</p>

  <p class="normal">— “Hayır” dedi, “Melike bana karşı bilakis gayet mültefit ve muhabbetkâr davrandı. Beni tam mânâsıyle sevdiğini ispata çalıştı. Hayatında benden ayrı bir dakika bile yaşayamayacağını tekrar etti durdu. Lâkin bu gece bir şeye dikkat ettim ve gizlice gördüklerimden anlıyorum ki, bana beslediği aşk sahtedir. Daha doğrusu böyle bir şüphe içimi kemiriyor. Anlatayım da bakın: Ben yatakta uyanıktım, fakat kendimi uykuda gösterdim. Melike benim horultularıma kanarak usulca yataktan çıktı. Bunun üzerine büsbütün şüphelendim. Kirpiklerimin arasından onun bütün harekatını takip ettim ve neticede gördüm ki…”</p>

  <p class="normal">Bedir Şah hikâyesine devam ederek sihirli çöreğin nasıl pişirildiğini tafsilatıyle anlattı. Nihayet dedi ki:</p>

  <p class="normal">— “O ana kadar, itiraf edeyim ki, sizi hiç mi hiç hatırıma getirmemiştim; sihirbaz Melike hakkında söylediklerinizi hemen kâmilen unutmuştum. Fakat gece yarısı gizliden gizliye yaptığı işi görünce, ayaklarım suya değer gibi oldu. Düşündüm ki, bu sihirbaz kadın yemininde durmayabilir, vaadinde hilaf eder. Derhal siz aklıma geldiniz, kendisinden izin istedim. Çok şükür ki, fazla müşkülat göstermeden razı oldu da hemencecik yanınıza koştum.”</p>

  <p class="normal">İhtiyar Abdullah gülümsedi:</p>

  <p class="normal">— “Şüphenizde yanılmıyorsunuz” dedi, “hakkınız var. O mel’un sihirbaz sanatından ölse vazgeçmez. Fakat hiç korkmayınız. İttihaz edeceğim tedbir sayesinde kazdığı kuyuya kendisi düşecek. Geceki vak’adan şüphelenip de bana koştuğunuz çok iyi olmuş. Bu sihirbaz kadın, esasen hiçbir âşıkıyle kırk günden fazla eğlenmez. Ormanlarını, bahçelerini ve bütün ovayı dolduran hayvanlar, hep onun aşkı yüzünden felakete uğramıştır. Lâkin artık bıçak kemiğe dayandı. Bu canavar, lâyık olduğu muameleyi görmelidir.”</p>

  <p class="normal">Abdullah bu sözleri söyledikten sonra Bedir Şaha iki çörek verdi:</p>

  <p class="normal">— “Sihirbazın dün gece pişirdiği çörekleri kat’iyen yemeyin!” dedi. “Fakat belli de etmemeli. Ağzınıza götürüyor gibi yapar, koynunuza sokuverirsiniz. Onun yerine size verdiğim çöreklerden birini yiyin. Melike, sizin çöreği yediğinize zahip olarak derhal sizi efsunlayıp hayvan şekline sokmak isteyecektir. Hiç korkmayın. O işi şakaya bozacak, çöreği yoğururken bazı tozların ilavesini unuttuğunu zannedecektir. Bu sefer siz ona benim verdiğim ikinci çöreği yedirin. Yedi mi, yedi; avucunuza biraz su alın ve yüzüne serperken şu sözleri söyleyin: İnsan suretinden çık, falan hayvanın suretine gir! Sonra da hayvanı alıp benim yanıma getirin.”</p>

  <p class="normal">Bedir Şah ihtiyarın ellerini öptükten sonra saraya döndü. Sihirbaz bahçede, sabırsızlıkla kendisine intizar ediyordu. Delikanlıyı görür görmez hemen boynuna atıldı:</p>

  <p class="normal">— “Ah sevgilim” dedi, “ne kadar beklettiniz!... Hasretinizin ateşiyle dakikalar yıl gibi geldi. Az daha gelmeseydiniz, sizi aramaya çıkacaktım.”</p>

  <p class="normal">Bedir Şah, kalbinden geçenleri belli etmeden cevap verdi:</p>

  <p class="normal">— “Emin olunuz, ben de derhal yanınıza dönmek için can attım. Fakat mâlum ya, ihtiyar amcanın da gönlünü kırmak olmuyor. Çabucak döneyim dedim, bırakmadı. Neyse, zorla yakayı kurtarabildim. Hatta aceleden hazırladığı yemekleri bile yemek nasip olmadı. Yalnız bir çörek pek hoşuma gitti de alıp size getirdim.”</p>

  <p class="normal">Bedir Şah böyle söylerken ihtiyarın verdiği çöreklerden birini Melikeye uzattı. Sihirbaz kadın, bu hediyeye teşekkür ettikten sonra:</p>

  <p class="normal">— “İyi aklıma getirdiniz” dedi, “ben de size bir çörek hazırlamıştım. Buyurun!...”</p>

  <p class="normal">Bu esnada ikisi de yan yana yürüyerek bir havuz başına gelmişlerdi. Bedir Şah, hiç sezdirmeden sihirbazın çöreğini değiştirdi ve ihtiyardan aldığını yemeye başladı:</p>

  <p class="normal">— “Oh, oh!...” diyordu, “Ne kadar da lezzetiymiş!...”</p>

  <p class="normal">Vakta ki çöreği bitirdi, sihirbaz kadın derhal havuzdan bir avuç su alıp delikanlının yüzüne serpti:</p>

  <p class="normal">— “İnsan suretinden çık, kör ve topal bir beygir ol!...”</p>

  <p class="normal">Sihirbazın sözleri tesirsiz kalmıştı. Kadın kıpkırmızı kesildi. Hemen delikanlının boynuna atıldı:</p>

  <p class="normal">— “Ah sevgili Bedirciğim!” dedi, “Korktunuz mu yoksa? Şaka ettim canım!... Sizi tecrübe etmek istedim. Hiç yeminimi bozar mıyım? Sakın kalbinize bir şey gelmesin, alimallah gücenirim…”</p>

  <p class="normal">Bedir Şah sükunetle cevap verdi:</p>

  <p class="normal">— “Gücenmeye ne hacet” dedi, “bunun şakacıktan yapıldığını bilmeyecek ne var?”</p>

  <p class="normal">Ve böyle söyleyerek ihtiyarın verdiği ikinci çöreği Melikeye uzattı. Sihirbaz lokmasını henüz çiğneyip yutmuştu ki, kaskatı dikili kaldı. Bedir Şah derhal havuzdan biraz su avuçladı, sihirbazın yüzüne serpti:</p>

  <p class="normal">— “Mel’un karı!” diye bağırdı, “İnsan suretinden çık ve bir kısrak ol!...”</p>

  <p class="normal">O anda Melike, gayet güzel bir kısrak oluvermişti.</p>

  <p class="normal">Bedir Şah kısrağı aldı, ahıra götürdü; fakat aksilik bu ya, hiçbir gem kısrağın ağzına uymuyordu. Nihayet onu yedekte götürmeye mecbur oldu.</p>

  <p class="normal">İhtiyar Abdullah ise sabırsızlıkla onların yolunu gözetlemeye başlamışı. Delikanlının yedeğinde kısrakla geldiğini görünce:</p>

  <p class="normal">— “Çok şükür ya Rabbi!...” diye ellerini açtı, “Bu mel’un sihirbaz nihayet cezasını buldu!...”</p>

  <p class="normal">Bedir Şah ihtiyara vak’ayı hikâye etti:</p>

  <p class="normal">— “Yalnız” dedi, “kısrağın ağzına gem uymadı…”</p>

  <p class="normal">İhtiyar Abdullah da herhangi bir hayvanın ağzına uyabilecek bir gem verdi. Sonra dedi ki:</p>

  <p class="normal">— “Oğlum, artık bu beldede durmaya gelmez. Hemen bu kısrağın üstüne atlayıp doğru memleketinize… Size nasihatim olsun, sakın kısrağı gemli olduğu hâlde satmayın!...”</p>

  <p class="normal">Genç Şah, ihtiyara veda ederek şehirden çıktı, üç gün yol aldı. Dördüncü gün, büyük bir beldeye vardı. O sırada yoldan geçen bir ihtiyar kendisine selâm verdi, nereden gelip nereye gittiğini sordu.</p>

  <p class="normal">Bunlar konuşadursun, aralıkta bir de kocakarı peyda olmuştu. Kocakarı kısrağı görünce derin derin içini çekti ve ağlamaya başladı.</p>

  <p class="normal">İhtiyar adamla Bedir Şah başlarını çevirip kocakarıya baktılar:</p>

  <p class="normal">— “Hayrola valide, neden ağlıyorsun?”</p>

  <p class="normal">— “Ah, sormayın evlâdım, benim de tıpkı buna benzer bir kısrağım vardı da o aklıma geldi, onun için ağlıyorum… Bu kısrağı bana satsanız keşke. Kaç altın isterseniz veririm…”</p>

  <p class="normal">Bedir Şah, kocakarının yırtık ve yamalı elbisesine bakıp gülümsedi:</p>

  <p class="normal">— “Valide” dedi, “kısrağım satılık değil.”</p>

  <p class="normal">Bu cevaba rağmen kocakarı ısrar etti.</p>

  <p class="normal">— “Canım valide, beyhude ısrar etme. Zaten satılık da olsa alamazsın. Bu kısrağın fiyatı bin altındır. Sende bu para ne gezer!...”</p>

  <p class="normal">— “Senin nene lâzım evlâd… Parayı verecek ben değil miyim?”</p>

  <p class="normal">Bedir Şah başını salladı:</p>

  <p class="normal">— “Çattık!...” dedi, “çık öyleyse paraları…”</p>

  <p class="normal">Bunu, mahza kocakarıyı başından defetmek için söylemişti. Fakat acuze elini kemerine sokup da bin altınlık bir kese çıkarınca şaşırdı:</p>

  <p class="normal">— “Nineciğim” dedi, “şaka ettim, kısrak satılık değil…”</p>

  <p class="normal">Fakat bu sefer de ihtiyar adam söze karıştı:</p>

  <p class="normal">— “Oğul” dedi, “bu memleketin bir âdeti vardır: Hangi hususta olursa olsun, bir kimsenin yalan söylediği, sözünde durmadığı sabit olursa, derhal kellesini keserler. Siz bu hatuna kısrağınızı bin altın mukabili sattınız. Şimdi isteseniz de vazgeçemezsiniz!...”</p>

  <p class="normal">Bedir Şah afalladı. Bu esnada kocakarı çarçabuk kısrağın gemini çıkarmış, yakındaki ırmaktan aldığı bir avuç suyu hayvanın yüzüne serpmişti:</p>

  <p class="normal">— “Kızım, kısrak suretinden çık, eski hâline dön!”</p>

  <p class="normal">Meğer bu acuze, sihirbaz Melikenin annesiymiş. Derhal bir ıslık çaldı, minare boylu korkunç bir cin göründü. Bedir Şah ise korkudan bayılmıştı. Cin delikanlıyı bir omzuna, kocakarı ile kızını diğer omzuna aldı ve göz açıp kapayıncaya kadar az bir zamanda, onları Sihirli Belde’deki saraya götürüp bıraktı.</p>

  <p class="normal">Sihirbaz Melike öfkesinden kuduruyordu:</p>

  <p class="normal">— “Sizi gidi hainler sizi!... Sizi gidi alçaklar sizi!...” diye bağırdı, “Dur hele, ben size bir oyun oynayayım da görün!...”</p>

  <p class="normal">O öfkeyle delikanlıyı derhal bir baykuş yaptı. Cariyelerden birine de emretti:</p>

  <p class="normal">— “Bu menhus kuşu bir kafese kapat… Ne yem, ne su…”</p>

  <p class="normal">Cariye baykuşu kafese hapsetti; fakat merhametli bir kızcağız olduğu için, Melikeden gizli yemini ve suyunu vermeyi ihmal etmedi. Bundan başka, ihtiyar Abdullah’a da haber gönderip yeğeninin düştüğü vaziyeti ve Melikenin zâlimâne tasavvurlarını bildirdi.</p>

  <p class="normal">Abdullah baktı ki vaziyeti fena, artık son kozu oynamaktan başka çare kalmamıştı. Odasının kapısını kilitledikten sonra, kuş gibi cıvıldamaya başladı. Derhal dört kanatlı, heybetli bir ifrit göründü.</p>

  <p class="normal">İhtiyar, ifrite emretti:</p>

  <p class="normal">— “Şimşek!” dedi, “Gülnar Sultanın oğlu Bedir Şahın hayatı tehlikededir. Hemen sihirbaz Melikenin sarayına git ve kafesin muhafazasına memur edilen câriyeyi İran payitahtına götür. Orada meseleyi Gülnar Sultana anlatsın. Cariyeyi sakın ürkütme!...”</p>

  <p class="normal">Şimşek, bir saniyede saraya gitmiş, câriyeyi omzuna bindirip İran payitahtına götürmüştü. İfrit câriyeyi taraçanın üstüne bırakıp kayboldu. Kızcağız da taraçadan inip Gülnar Sultanın huzuruna girdi. O sırada Gülnar Sultan annesiyle beraber konuşup dertleşiyordu.</p>

  <p class="normal">Cariye meseleyi olduğu gibi hikâye etti. Gülnar Sultan, oğlunun ölmediğini anlayınca, fevkâlâde sevindi. Derhal yerinden kalkarak câriyenin boynuna sarıldı ve maiyetine emretti:</p>

  <p class="normal">— “Davullar çalınıp ahaliye ilan edilsin ki, Şahımız yakında geliyor!...”</p>

  <p class="normal">Derken biraderi Melik Salih de geldi. Gülnar Sultan kardeşine dedi ki:</p>

  <p class="normal">— “Oğlum Bedir’i Sihirli Belde’de baykuş suretine sokup bir kafese hapsetmişler. Aman, bir çaresini bulup kurtaralım. Kaybedecek bir saniyemiz bile yok!...”</p>

  <p class="normal">Melik Salih derhal faaliyete geçti. Deniz memleketinin sakinlerinden büyük bir ordu hazırladı. Bundan başka müttefik olan cinleri de imdada çağırdı ve kendisi her iki ordunun birden kumandanlığını eline aldı. Hemşiresi ile annesi de yanında idi.</p>

  <p class="normal">Bu heybetli ve muazzam ordu havalandı. Mesafeleri süratle aşarak Sihirli Belde’ye vardı ve saraya baskın verdi.</p>

  <p class="normal">Sihirbaz Melike ile annesi ve bütün ateşperestler, bu umulmadık taarruz karşısında şaşırdılar. Melik Salih, bu şaşkınlıktan istifade ederek hepsini kılıçtan geçirdi.</p>

  <p class="normal">Bu kargaşalık esnasında câriye kafesi muhafaza etmiş ve getirip Gülnar Sultana teslim eylemişti.</p>

  <p class="normal">Gülnar Sultan baykuşu kafesten çıkardı, üstüne bir avuç su serpti:</p>

  <p class="normal">— “Aziz oğlum, şu çirkin şekilden çık, tekrar insan suretine gir!”</p>

  <p class="normal">Filhakika bu sözler aniden tesirini göstermiş, baykuşun yerinde Bedir Şah görünmüştü.</p>

  <p class="normal">Gülnar Sultan oğlunun boynuna atıldı. Gözlerinden sevinç yaşları boşanıyor; heyecanı, söz söylemesin mani oluyordu.</p>

  <p class="normal">Böylece doya doya ağlaştılar.</p>

  <p class="normal">Gülnar Sultan, ihtiyar Abdullah’ı yanına çağırttı:</p>

  <p class="normal">— “Oğluma karşı yaptığınız iyiliklere o kadar minnettarım ki” dedi, “herhangi bir arzunuzu yerine getirmek benim için en şerefli bir borçtur. Dileğiniz neyse, hiç sıkılmadan söylemelisiniz…”</p>

  <p class="normal">İhtiyar cevap verdi:</p>

  <p class="normal">— “Ey haşmetli Melike!” dedi, “Sizden iki istirhamım var. Biri, size gönderdiğim câriye ile evlenmemize müsaade etmeniz; diğeri, madamel-hayat<sup class="calibre3"><a href="../Text/binbirgece_split_530.html#footnote-100-438" id="footnote-100-438-backlink">[438]</a></sup> sarayınızda yaşayıp duacınız olmaktır.”</p>

  <p class="normal">Gülnar Sultan bu talepleri kabul etti ve hemen düğünlerinin yapılmasını emir buyurdu.</p>

  <p class="normal">Düğün gecesi Bedir Şah, bir münasebet düşürerek annesine dedi ki:</p>

  <p class="normal">— “Anneciğim, bu izdivaca ben de sizin gibi pek çok memnun ve mahzuzum. Bundan sonra bir kişinin daha düğünü lâzım geliyor ki…”</p>

  <p class="normal">Bedir Şah cümlesini bitirmedi, sadece gülümsemekle iktifa etti.</p>

  <p class="normal">— “Maksadınızı anladım” dedi, “hay hay, çok münasip olur.”</p>

  <p class="normal">Ve vezirlere dönerek emretti:</p>

  <p class="normal">— “Dünyanın her bucağını dolaşın, en güzel kızı bulup bana getirin. Zira oğlumun dünya güzelinden başka hiç kimseyle evlenmesine razı değilim…”</p>

  <p class="normal">Gülnar Sultan sözünü bitirince oğlu atıldı:</p>

  <p class="normal">— “Anneciğim” dedi, “bu kadar zahmete ne hacet? Siz de biliyorsunuz ki, ben kalbimi Semendel Melikesi Gevher Sultana verdim. Evvela ona kulaktan âşık olmuştum; sonra kendisini gördüm ve anladım ki, o tasvir edildiğinden bin kat daha güzel… Hiç şüphesiz dünyada ondan daha güzel bir kız yoktur ve olamaz. Filvâki kendisine ilân-ı aşk ettikten sonra bana pek zâlimâne muamele etti. İhtimal bu muamele, başka bir gencin kalbindeki sevda ateşini söndürmeye kâfi gelebilirdi; fakat ben Gever Sultanı öyle derin ve nihayetsiz bir aşkla seviyorum ki, onun bu hareketini bile affediyorum. Kendisi bu işte mazurdur. Babasının esir düşmesine velev istemeyerek, ben sebep olmadım mı? Gevher Sultan babasının intikamını almakla ancak evlâdlık vazifesini yapmış sayılır. Asil bir melikzâdeye düşen de budur sanırım. Her ne hâl ise, şimdi, mesele babasının gönlünü almaya kalıyor. Kız nasıl olsa razı olacaktır.”</p>

  <p class="normal">Annesi cevap verdi:</p>

  <p class="normal">— “Aziz çocuğum” dedi, “mademki dünyada sizi mesut edebilecek yegâne kız Semendel Melikesi Gevher Sultandır, o hâlde onunla evlen. İşte hazır dayın da burada. Semendel Melikini<sup class="calibre3"><a href="../Text/binbirgece_split_531.html#footnote-100-439" id="footnote-100-439-backlink">[439]</a></sup> meclisinize getirsin; kendisine bir daha teklif edelim…”</p>

  <p class="normal">Filvâki Semendel Melikine esareti müddetince fevkâlâde hürmet gösterilmiş, hiçbir arzusu reddedilmemişti. Bu kadar izzet ü ikram ise tabiatiyle onda mülayim bir tesir bırakmıştı.</p>

  <p class="normal">Melik Salih ortaya bir mangal getirdi; ateşe birtakım tütsüler attı ve esrarengiz birtakım dualar okudu.</p>

  <p class="normal">Tütsü yavaş yavaş odayı kaplıyordu. Nihayet odanın her köşesi dumanla dolunca, saray temellerinden sarsıldı, akabinde Semendel Meliki ile Melik Salih’in zabitleri odaya girdiler.</p>

  <p class="normal">Bedir Şah, derhal gelen Padişahın ayaklarına kapandı ve dizi yerde olduğu hâlde dedi ki:</p>

  <p class="normal">— “Ey haşmetli hükümdar! Kerime-i ismet-vesimenizin dest-i izdivacını talep eden işte bu hakir kulunuz Bedir Şahtır. Mâlum-ı âliniz olsun ki, Gevher Sultanla izdivaç edemezsem, derhal hayata veda edeceğim!...”</p>

  <p class="normal">Semendel Meliki, İran Şahının diz üstü durmasından ve söylediği sözlerden fevkâlâde müteessir olmuştu. Genç hükümdarı elinden tutarak kaldırdı:</p>

  <p class="normal">— “Kızım sizin gibi asil bir hükümdara yakışır!...” dedi. “Zat-ı haşmet-penâhilerini<sup class="calibre3"><a href="../Text/binbirgece_split_532.html#footnote-100-440" id="footnote-100-440-backlink">[440]</a></sup> damad-ı şehriyari görmek, bence en büyük şereftir…”</p>

  <p class="normal">Gevher Sultan hâlâ o adada bulunuyordu. Kendisine derhal bir heyet gönderildi ve pek mutantan<sup class="calibre3"><a href="../Text/binbirgece_split_533.html#footnote-100-441" id="footnote-100-441-backlink">[441]</a></sup> bir surette istikbal edildi<sup class="calibre3"><a href="../Text/binbirgece_split_534.html#footnote-100-442" id="footnote-100-442-backlink">[442]</a></sup>.</p>

  <p class="normal">Semendel Padişahı, kızı Gevher Sultanın boynuna sarılıp gözlerinden hasretle öptükten sonra:</p>

  <p class="normal">— “Sevgili kızım” dedi, “dünyanın en güzel ve akıllı hükümdarı olan Bedir Şah, senin dest-i izdivacına talip oldu. Ben muvafakat ediyorum. Sen de razı ol!...”</p>

  <p class="normal">Gevher Sultan cevap verdi:</p>

  <p class="normal">— “Padişah baba” dedi, “şimdiye kadar hiç sözünüzden dışarı çıktım mı? Her hususta emirleriniz başımla beraberdir. Yalnız Şah Hazretlerinden bir istirhamım var: Haklarında irtikap ettiğim çirkin ve gayri lâyık muameleyi mazur görmek ve maziyi unutmak!...”</p>

  <p class="normal">Bedir Şahla Gevher Sultanın düğünleri Sihirli Belde’de emsalsiz bir surette tes’id edildi. Sihirbaz Melikenin ölümünden sonra tekrar insan suretine dönen bedbaht âşıkların kaffesi de bu düğüne iştirak ettiler.</p>

  <p class="normal">Şenlikler kırk gün, kırk gece sürdü. Sonra her melik maiyetiyle beraber kendi memleketine döndü. Bedir Şah, zevcesi ve annesiyle beraber İran’a avdet etmişti. Payitahtta yeniden şenlikler tertip edildi. Bedir Şahla Gevher Sultan, ölünceye kadar mesut ve bahtiyar yaşadılar.</p>
</body>
</html>
