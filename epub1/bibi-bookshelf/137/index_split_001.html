<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>��</title>
    <meta name="generator" content="pdftohtml 0.36"/>
    <meta name="date" content="2010-10-08T16:45:20+00:00"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
    </head>
  <body class="calibre">
<p class="calibre1">
  Bilemiyorum. Gece yarısını bulmaz her halde. Seni merak ediyorum. Nerde kalıyorsun? </p><p class="calibre1">
  Yeni evimde… Taşındım, yerleştim. </p><p class="calibre1">
  Niye bana daha önce haber vermedin? Ne zaman oldu bütün bunlar? </p><p class="calibre1">
  Çok ciddi bir durumla karşılaşmış gibi kaygılı sesi: Canı sıkıldı sanırım. </p><p class="calibre1">
  Sesim kırık, cılız: Ağlamamaya çalışıyorum. </p><p class="calibre1">
On gün kadar önce. Ben seni burada bekleyebilir miyim? Geç de olsa yemekten sonra uğrayabilir misin? Böyle ayaküzeri anlatamam olanları. Çok karmaşık. </p><p class="calibre1">
Gecikebilirim, yarın buluşalım. </p><p class="calibre1">
  Hayır, uğramaya çalış. Lütfen… Seni burada bekleyeceğim. </p><p class="calibre1">
  Peki diyor, erken kaçmaya çalışacağım. Bekle, görüşürüz. </p><p class="calibre1">
  Çoğu kez, içiçe geçmiş zamanların içinde yaşadığım bir çok yer de içiçe bulunuyor. İçiçe de değil aslında, bir araya gelip birbirleriyle bir bütün oluşturmuşlar. Birbirlerinden bağımsız, ayrı ayrı ama birbirlerinin özüne karışmışlar gibi bütün o zamanlar içinde. Benzer ya da aynı eylem, duygu ve düşüncelerin görünmez incecik iplikleriyle. </p><p class="calibre1">
  Şimdi burada, Ihlamurderesindeki atölyede Onur’u beklerken hem Adam’ın yaşadığı taşra kentindeki teneke karyolalı bekar odasında hem de Ayhan’ın Christina ile gidip eve dönmediği gece Akasyalı Sokak’taki evimizin salonunda oluyorum. Böylece bir bekleme zinciri içersinde, görünmez bir biçimde her yerde ve hiç bir yerde oluyorum. </p><p class="calibre1">
  Gene de düşüncem engellenmez bir yoğunlukla Onur üzerinde toplanıyor. Ona dıştan bakmaya çabalıyorum. Onun bu atölyedeki yaşam izlerinden bir iz uzmanı gibi özenle ipuçları topluyorum. Bana anlattığı ya da anlatmadığı bir çok öyküyle birleştiriyorum bu ipuçlarını. Onur’u benim yaşamımda bugüne dek varolmamış bir kesinlik ve gerçeklikle yeniden oluşturup kavramaya çalışıyorum… </p><p class="calibre1">
  GELİNCİK TARLALARI</p><p class="calibre1">
  Fakülteden birlikte çıkmışlardı. Tanışıklıkları uzun değildi ama kadın çok yakın, çok sıcak davranıyordu kendisine. Onu evine bırakmak üzere almıştı</p><p class="calibre1">
arabasına. Oysa yolda, eve gitmek istemediğini söyleyerek akşam yemeğini birlikte yemeyi önerdi Nazlı. Neden olmasın, dedi Onur. </p><p class="calibre1">
  Kırmızı ışıkta durduğunda yan dönüp kadına baktı. </p><p class="calibre1">
Gençti. Biraz iri olmakla birlikte güzeldi. Kıvırcık saçlarını fazlaca kabartmıştı ve çok az boyanmış olmasına karşın bu ona gösterişli bir hava vermişti. Bu tür ilişkilerde oldukça deneyimli, rahatmış gibi görünüyordu. </p><p class="calibre1">
Geçen hafta bir sınavda aynı salonda görev yapmışlardı. </p><p class="calibre1">
Daha sonra Nazlı bir kaç kez Onur’un fakültede Ayhan’la bölüştüğü odaya gelmişti sohbet etmek için. İngilizce okutmanıydı. Ayhan kadınla iki kez karşılaşmış sonradan Onur’a takılmıştı ne oluyor gibilerden. Ne yapayım, gelme diyemem ya, diye savunmuştu Onur kendini. </p><p class="calibre1">
  Şimdiden anlaşalım, benim konuğumsun bu akşam, dedi Nazlı. </p><p class="calibre1">
  Tatsız bir kolaylık kokusu aldı Onur bu senli benlilikten. Caymak geçti içinden ama çok geçti artık. Lokantanın önüne park etmekteydi arabayı o sırada. </p><p class="calibre1">
  Hesaptan söz ediyorsan karşı çıkmıyorum, dedi gülerek. Bu konuda tutucu değilim. Tersine hoşuma gidiyor bir kadının konuğu olmak. </p><p class="calibre1">
  İçeri girerlerken bu noktada her şeyin bittiğini yaşar gibi oldu bir an ama pek net değildi bunun nedeni. Ürkek, çekingen kadınlar daha çekici geliyorlardı ona belki de. Kenarda bir masaya oturdular. </p><p class="calibre1">
  Rakı içeriz değil mi? dedi Nazlı. </p><p class="calibre1">
  Davet sahibi olarak yönetimi ele almıştı. </p><p class="calibre1">
  Nasıl istersen, dedi Onur. Saatine baktı gereksiz yere. </p><p class="calibre1">
  Bir gün, Kadınlardan korkuyorsun sen demişti Ayhan. Bu korkunun kökeninde de onları bilmeden çok fazla yüceltmiş olman yatıyor olmalı. Ayhan’a göre hep kolay lokmalar peşinde koşmaktaydı. Bu alandaki en temel yanlışlığı ise evliliğiydi. </p><p class="calibre1">
  Bardağını Nazlı‘nın bardağına vururken Güler’i düşündü. Güler ona yetmiyordu. Herhalde kendisi de Güler’e fazla geliyordu. Oniki yıl sonra, bugün geldikleri noktada kurulu bir düzeni birbirlerini durmadan inciterek, yorarak, tüketerek sürdürmekteydiler, hepsi buydu. </p><p class="calibre1">
  Onur bir kaç kez Ayhan’a Güler’den yakınmıştı da o Biliyorum, tamam, Öksüz akraba kızı, ölüm döşeğinde bir ananın vasiyeti ve buna benzer hıyarlıklar… </p><p class="calibre1">
demişti, Çaresizliğine inanmamı bekleme benden. Yakınıp duracağına bitirmeyi dene, hiç olmazsa bundan sonra yürekli ol. </p><p class="calibre1">
  Ayhan bir ayak üzerinde kolay çözümler üretirdi her zaman. Ama bunların uygulanabilme şansları öylesine sınırlı oluyordu ki… </p><p class="calibre1">
  Eve zamanında gitmediğinde karın kaygılanmıyor mu? diye sordu Nazlı bütün geceyi garanti altına almak istermiş gibi. </p><p class="calibre1">
  Hayır, gecikmelerime alışıktır, dedi Onur. </p><p class="calibre1">
  Evliliğe karşı olduğumu söyledim mi sana? Bir kez denedim. Aman tanrım! </p><p class="calibre1">
Anımsamak bile istemiyorum. Deli gibi aşık olmuştum kocama. Oysa bir yıl bile sürmedi. Aşk diye bir şey var mı sence? İnanıyor musun buna? </p><p class="calibre1">
  Bilmiyorum, hiç aşık olmadım ben, dedi Onur. </p><p class="calibre1">

</p><p class="calibre1">
  Ciddi misin? </p><p class="calibre1">
  Derinliği yokmuş gibi görünen bu sıradan soru, şablonlarla konuşan şablonsu bir takım insanların arasına kattı Nazlı‘yı Onur’un gözünde birden. Bu insanlar her şeyi olabildiğince yüzeyden kavramaktaydılar. Ciddi misin? </p><p class="calibre1">
Ciddi olamazsın! Farkeder mi? Farketmez! lerle acılarını, yoksunluklarını</p><p class="calibre1">
gizlemeye uğraşıyorlar, acıyı bile gülünç bulmaya, önemsememeye, en azından başkalarına karşı önemsemez görünmeye çalışırlarken daha çok yakıyorlardı kendi canlarını. </p><p class="calibre1">
  Gerçeği söylüyorum, dedi Onur. </p><p class="calibre1">
  O güne dek hiç aşık olmadığı, hiç bir kadını tutkuyla sevmediği aklına geldiğinde, bu durumu yeteneksizliğine değil, karşısına sevebileceği birinin çıkmamış olmasına yoruyordu. Birlikte olmaktan şöyle ya da böyle haz duyduğu bir kaç kadın girmişti yaşamına ama belirli bir eksiklik ve neden olmadan kısa sürede bitmişti bu ilişkiler. İki üç buluşmadan sonra kadınlar onu arasınlar isteyerek sessiz kalmış, aranmaya değer bir erkek olduğunu kanıtlamaları için beklemişti. Aranmadığı zamanlar incinmişti belki biraz ama gene de bir kadının üzerine düşecek, yapışkan, ısrarcı biri olmayı, öyle algılanmayı hiç istemiyordu. Bu tür kadınlardan da iğreniyordu, soğuyordu hemen onlardan ve bu konudaki en büyük çelişkisi de burada yatıyordu aslında. </p><p class="calibre1">
  Bir kadın tarafından baştan çıkarılmayı, süreklenip götürülmeyi düşlediği ender anlar olmuştu yaşamında. Cinsel fantezileri de böyle bir kadınla ilgiliydi daha çok. Kadının yüzü pek net değildi. Uzun bacaklıydı, hafifçe dolgundu. Gözleri çok etkileyiciydi. İnsana doğrudan bakmıyormuş gibi görünen yarı kapalı göz kapaklarının altında hülyalarla dolu gözler. Gözgöze geldiklerinde göğsünün ortasına kızgın bir sıvı akıyordu apansız ve kucaklamak için kadına atılıyordu. Ama kadın geriye çekiyordu kendini hemen. Hayır, diyordu hayır! Bu hayır sözcüğü çok heyecanlandırıyordu onu. Ne olursa olsun ele geçirmek istiyordu kadını o zaman, yeniden atılıyordu ona doğru. Kadın direndikçe daha çok haz duyuyordu. </p><p class="calibre1">
  AslındàHayır’ sözcüğü çok korkutuyordu onu. Bir kadın hiç bir zaman hayır dememeliydi kendisine. Bu yüzden bir kadından hoşlandığında gerekli ortamı</p><p class="calibre1">
hazırlıyor ama ilk yaklaşma için karşı tarafa fırsat tanıyordu. İlk hareket ondan gelmemeliydi hiç bir zaman. İlk adımı atanın ödemek zorunda kalacağı</p><p class="calibre1">
toplamdan kurtulmuş oluyordu böylece. Bu tür ilişkilerde belli bir bedel ödemek kaçınılmazdı çünkü. Adem’le Havva’nın cennetten kovulmalarından başlayarak bu böyle olagelmişti. Bu masala inandığından değildi böyle düşünüyor olması. Gerçeklerin masalların özüne sinmiş olmasaydı belirleyici olan. </p><p class="calibre1">
  Evet, aşık olamadım nedense, diye yineledi. </p><p class="calibre1">
  Buna inanmamı bekleme, dedi Nazlı. Çocukluğunda, gençliğinde mahalleli okullu kızlar… Ne bileyim, duygu kütlüğü mü var sende yoksa? </p><p class="calibre1">
  Aşk öğretilebilir ve öğrenilebilir bir duygu bence, öğrenememiş olmalıyım; dedi Onur. </p><p class="calibre1">
  Mutlu bir çocukluk geçirdin mi? Seni yaralayan bir kadın filan oldu mu yani o sıralar? </p><p class="calibre1">
  Yo, yo… Çok mutluydum doğrusu. </p><p class="calibre1">
  Erkek çocuk olarak yaşamının ilk yıllarını yoğunlukla kadınlar arasında geçirmişti. Anne, halalar, yengeler, komşu teyzeler… </p><p class="calibre1">
  Kadınlar, yumuşak, sıcak, yuvarlak, doğurgandılar. </p><p class="calibre1">
Sevecen, güleryüzlü, becerikli ve konuşkandılar. Kış geceleri kadın kadına toplandıklarında erkekleri onlarsız olmazlıkla çekiştirirlerdi. Yatak odası</p><p class="calibre1">
şakaları, gizleri, açık saçık abartılı fıkralar anlatırlarken sobanın arkasındaki minderde uyur numarası yaparak dinlerdi onları. Kadınla erkek arasındaki gizin pipisiyle bir ilgisi olduğunu seziyordu belli belirsiz. </p><p class="calibre1">
Başlarıyla orasını gösterir bir işaret yaparlarken `Kuşun bir ötsün de gör o zaman’ diyorlardı komşu kadınlar, başını okşuyorlardı gülerek. </p><p class="calibre1">
Nasıl, ne zaman ötecekti kuşu? Ne biçim bir kuştu bu? Öteki kuşlara benziyor muydu? </p><p class="calibre1">
  Hamamda kadınların her yerini görüyor ama hiç açmadıkları önlerini çok merak ediyordu. Oraya ya lif ya tas ya da peştemal kapatıyorlar, oturduklarında bacaklarını iyice bitiştirerek gizliyorlardı. Sekiz yaşındayken Emina’nım Teyze hamamda annesine, Àyol getirme bunu artık, eşşek kadar olmuş. Nasıl bakıyor gönmüyor musun?’ demişti bir gün. Bir daha kadınlar hamamına gitmemişti. </p><p class="calibre1">
  O uzun kayıplık döneminden sonra babası yeniden ortaya çıktığında sünnet olmuştu Onur. Pipisi kesilirken çok ağladığı için kınamışlardı onu. Sünnetten sonra erkek olacağını, kuşunun ötmeye başlayacağını söylemişlerdi ama hiç bir şey olmamıştı uzun süre. </p><p class="calibre1">
  Uzakta, çok uzaklarda bir gelincik tarlasının ortasında duruyor Onur. Yaban otları dizlerini örtüyor. Yüzünü güneşe vermiş. Mavimsi beyaz, yumuşacık bir bulut kümesi dağın arkasına sığınmış. Onur bir bakıyor, iki masal devi güreşe tutuşmuşlar orda, bir daha bakıyor ak sakallı bir dede olmuş bulut. Tepelerin yumuşak kıvrımları göz alabildiğine uzanıyor erguvan rengi ışıklar yayarak: İçi sevinçle kabarıyor. </p><p class="calibre1">
  Bir uğur böceği omuzuna konuyor. Parmağını uzatıyor ona, elini kaldırıp üflüyor. Küçük kanatlarını açıp sessizce ileri atılıyor böcecik. Mayıs göğünde yitip gidiyor. Ùçurursan uğur getirir,’ diyor annesi. - `Kötü çocuklar böcekleri öldürüyorlar ama,’ - ` Sen kötü çocuk olma sakın, hiç bir canlıyı</p><p class="calibre1">
öldürme. ‘ - ` Yılanları bile mi?’ - `Yalnız zararlı olanları.’ </p><p class="calibre1">
  `Kız gibi olacak bu çocuk,’ diyor baba, Èrkek gibi davran şuna,’ `Gel buraya bakayım, erkeksin sen anladın mı? Erkek çocuklar çiçek toplamaz, kuş</p><p class="calibre1">
avlar. Sapanın var mı senin sapanın? ‘ - `Kuşlara yazık ama…’ `Yahu bu çocuğu ibne yapacaksın sonunda kadın! Kestir şunun saçlarını…’ </p><p class="calibre1">
  Berber aynasında yüzüne bakıyor Onur. Haydar Amca’nın makası şakırdayıp duruyor başının üstünde ve dükkanın köşesinde ası lı kafesdeki kanaryayı</p><p class="calibre1">
coşturuyor. Güneşten alacalanmış kumral lüleler Onur’un kucağına dökülüyor demet demet. Başının iki yanında kulakları kocaman görünüyor gözüne. </p><p class="calibre1">
  Aynaya bakıyor. Aynanın kıyısına sıkıştırılmış fotoğraflarda insan oğlunun erkek cinsinin, bu kusursuz yaratığın çırılçıplak; küçücük örneği; pipisi ve erbezleri merkez alınarak önden, yan yatmış, başını dikleştirerek gülücükler saçarken ölümsüzleştirilmiş. </p><p class="calibre1">
  Onur kendini bildi bileli gizlenecek hiç bir şeyi olmadığını, tam tersine gururla taşıyacağı çok özel bir àlete’ sahip olduğunu biliyor. Bunun en önemli nedeni kızların kendisi gibi ayakta işeyemediklerini öğrenmiş olması. </p><p class="calibre1">
Yengesinin o inatçı küçük kızı Asiye Onur çeşmenin yanındaki duvara işerken onunla yarışmaya kalktı da üstü başı battı. Bu yüzden bir de dayak yedi anasından. </p><p class="calibre1">
  İşte, berber Haydar Amca’nın altı aylık torunu Özcan’ı da oturma odasındaki sedirin üzerine yatırmışlar, yattığı yerden fıskıye gibi işerken resmini çekmişler. </p><p class="calibre1">
  Èrkek adamın saçı böyle olur işte,’ diyor Haydar Amca. `Öyle karı saçı</p><p class="calibre1">
gibi uzattırma anana bir daha, anlaştık mı?’ Ànlaştık,’ diyor Onur erkekçe tokalaşırken onunla. Küçük eli Haydar’ın kocaman elinin içinde kayboluyor. </p><p class="calibre1">
İçi burkuluyor, traşlı kafasına takıldıkça gözü aynada. </p><p class="calibre1">
  Karşı cinse nasıl baktığın önemli, dedi Nazlı, çatalını tabağının içine bırakırken. Hangi koşullanmalarla büyütüldün bu önemli. Aşk yalnızca bir öğreti değil bence çünkü. Doğuştan bizde var olan bir yetenek, yatkınlık. </p><p class="calibre1">
Tabii yok edilebiliyor bu, köreltiliyor biliyorsun. </p><p class="calibre1">
  Dışarıya, kadınların ancak cinsel nesne olarak yer aldıkları erkekler dünyasına çıktığında şaşırmıştı Onur. Bir kadını sevmek ve onun tarafından sevilmek gereksinimi o korkunç erkeklik rolü içinde bastırılmış, gerilere itilmişti. Kadınlar beğenilir, istenir ya da kaçırılıp evlenilirdi. O ana kadar sevgi olsa bile bundan sonra bunun adı sevgi olamazdı elbette. Öyle bile olsa gizlemeliydi bir erkek bunu kendinden bile. Çocukluğunda kadınların kocalarından birbirlerine açık yüreklilikle söz ettiklerine tanık olmuştu. </p><p class="calibre1">
Oysa erkekler karılarından başka erkeklere söz etmekten özenle kaçınıyorlar, onları, evdeki, kaşık düşmanı, köroğlu, eksik etek, çocukların anası gibi sıfatlarla tanımlıyorlardı yeri geldiğinde. Evlendikten sonra, sevgi, aşk, sevda gibi saçmalıklardan söz eden erkek karı kılıklı, aciz, zavallı, şaşkın, dangalak sayılıyordu. Bir karıyı alıp eve kapattıktan sonra duygusallık bitip gidiyordu. </p><p class="calibre1">
  Sıyrılmış bir eteğin açıkta bıraktığı bacak, ince bir kumaşın altında titreyen memeler, japone kollu giysilerden görünen beyaz kollar, gündelik konuşmalarda kaba saba, arsız şakalarla sevmek denen edimin önüne geçiyordu. </p><p class="calibre1">
Sevdalanmaksa düpedüz hastalıktı. Tutulup bir kadının peşinden gitmek her türlü felakete davetiye çıkartmaktı. Kadınların en önemli özelliği doğuştan orospu ruhu taşımalarıydı çünkü. Kancıktılar. Birazcık zayıflık gösterdin miydi yer bitirir, aldatı r, bırakır giderlerdi insanı. Bu saçı uzun aklı kısa cins erkeklerin rahatlığı ve zevkleri için yaratılmışlardı yalnızca ve tepelerinden yumruğu eksik etmemek gerekirdi. Yüz verip sevgi gösterdin miydi hemen şımarır, yakanı kapmaya çalışırlardı. </p><p class="calibre1">
  Onur, erkekler arasında kadınlardan ancak rezilce, aşağılayıcı bir dille söz edilebileceğini görüyordu. Bütün bunların kadının o hayran olduğu gizil gücünden, doğurganlığından yaratılmış bir korku olup olmadığını düşünmeye başladı erkenden. Çünkü erkeklerin kadınlara bakışı genel geçer uygunsuz önyargılara dayanıyordu ona göre. </p><p class="calibre1">
  Çocukluğumun geçtiği dar görüşlü ortamda kadına ve sevgiye bakış çok ilkeldi, dedi Nazlı‘ya. Gene de bundan çok fazla etkilenmiş olduğumu söyleyemem. Annem ve çevresindeki bir çok kadının erkek hoyratlığına nasıl kurban edilmiş olduklarını görebiliyordum. Küçük bir çocukken bile böyle bir duyarlık gelişmişti bende, nasıl olduğunu bilmeden. </p><p class="calibre1">
  Sinemacının oğlu olmak mahallede azımsanmayacak bir üstünlük sağlıyor ona. </p><p class="calibre1">
Sessiz bir çocuk ama tepeden bakıyor sokaktakilere. Onlar da başa çıkamadıkları bu saygınlıktan gizli çimdikler, kaçamak tokatlar, kaza çelmeleriyle öc alıyorlar. Seyrek de olsa yediği her dayaktan sonra günlerce evden çıkartmıyor onu annesi. Babadan gizliyorlar bunu. Dayak yediğini duyarsa bir de o dövecek çünkü, öyle söylüyor. </p><p class="calibre1">
  Gelen filmler haftada bir değişiyor. Çarşamba günleri öğleden sonra kadınlar matinesine gidiyorlar annesi, halaları, teyzesi ve mahalleli kadınlarla birlikte. Localarda oturuyorlar. En çok Lorel-Hardi filmlerini seviyor Onur. Öyle çok gülüyor ki o iki şaşkına. Bir de Şarlo var tabii, kovboy filmleri en sonra sevdikleri. </p><p class="calibre1">
  Baba öğleye yakın evden çıkıyor; sabaha karşı geliyor. Kentin tek içkili ekabir lokantası da onun. Akşamları doktor, savcı, defterdar, kente gelip giden müfettişler orada toplanıyorlar sık sık. Onur babasının eve dönüşünü</p><p class="calibre1">
hiç görmüyor. Annesiyle kavga ettikleri geceler bağırtısıyla, küfürleriyle uyanıyor da öyle anlıyor geldiğini. </p><p class="calibre1">
  Sinema salonu satıldığında altı yaşındaydı. O sonbahar okula başlayacaktı. </p><p class="calibre1">
Babanın kumarı yüzünden, dedi annesi. Bir daha hiç sinemaya gitmediler. </p><p class="calibre1">
Bir kaç ay sonra lokanta, hemen arkasından da çay boyundaki elmalıklar elden çıkıyor. Çok ağlıyor annesi. Babasını kumara alıştıran Rüstem Bey’e lanetler okuyor. Ama bileziklerini ve sandığın dibine sakladığı altınları da alıp götürüyor baba onun gözyaşlarına aldırmadan. </p><p class="calibre1">
  Bir sabah tapuya götürmek için üst kattaki yatak odasından kapıya kadar saçlarından sürüklüyor annesini. Ayaklarını, kollarını eşiğe takıp, gitmem, diyor kadın. Ağzının kıyısından kan akıyor boynuna, beyaz ipek geceliğinin yakasına. Ben çocuğumun hakkını kumara vermem, diye bağırıyor, öldür istersen. Ertesi gün önüne kurulan sofrayı itip deviriyor Baba, çıkıp gidiyor. Üç gün gelmiyor eve. Sonra bir gece yarısı Onur’un odasına giriyor, kucaklayıp kaldırıyor, ağlayarak öpüyor oğlunu. Babasını ağlarken hiç</p><p class="calibre1">
görmemişti Onur. Çok korkuyor ve o da ağlamaya başlıyor. Sonra sofada annesiyle fısıldaşırlarken kapıdan gözlüyor onları. Konuştuklarını duyamıyor. </p><p class="calibre1">
Baba, sarılmak istiyor annesine veda etmek ister gibi, kadın itiyor onu. </p><p class="calibre1">
Baba merdivene çöküp ağlıyor yeniden. </p><p class="calibre1">
  Bu evin erkeği sensin artık,’ diyor annesi. `Baban gitti. İstanbul’da Şeref Dayın var ya o ona güzkulak olur. Çalışıp kumar borcunu ödeyecek. Kumar borcu namus borcudur, ödemezsen yaşatmazlar. Sonra bizi de alacak yanına.’ Eşyaları</p><p class="calibre1">
topluyor bunları söylerken. `Dedengile, kasabaya gideceğiz,’ diyor. `Burada kalamayız artık.’İlkokula kasabada başlıyor Onur. Uzaktan yakından `Babası</p><p class="calibre1">
ölmüş-öldürülmüş’ gibi sözler duyuyor. </p><p class="calibre1">
  İnanmıyor bunlara, gerçeği biliyor o. Ama daha bir ürkekleş iyor, huzursuzlanıyor. Sık sık ateşleniyor. Karnı ağrıyor durmadan. Okula düzenli gidemediği için okumayı sökemiyor ilk yarı yıl. `Varsın gelecek yıl gitsin,’ </p><p class="calibre1">
diyor ninesi, `küçük daha.’ </p><p class="calibre1">
  Uzun aylar boyunca babadan hiç bir haber gelmiyor. Nerde olduğunu bildiren ne iki satır mektup ne selam yolluyor: Annesi Şeref Dayısına yazıp soruyor onu. Bilmiyor Dayı, hiç aramamış onları. </p><p class="calibre1">
  Erkekler zayıftır, dedi Nazlı. Bencil, korkak ve ikiyüzlüdürler. Zavallılar kendi erkekliklerini taşımakta nasıl da zorlanırlar. Bu arada içten içe sezerler kadınlardan hiç bir biçimde üstün olmadıklarını ve korkularını</p><p class="calibre1">
bastırmak, gizlemek için kabalaşırlar. Sevgisizlik onları hainleştirir. </p><p class="calibre1">
  Çok sertsin, dedi Onur. </p><p class="calibre1">
  Kaçınılmaz olarak ona sen demeye başlamış olduğunu ayrımsadı aynı anda. </p><p class="calibre1">
Kafası dumanlanmıştı. Bir küçük şişeyi bitirmek üzereydiler. </p><p class="calibre1">
Genelleme yapılamaz bu konuda, diye sürdürdü sözünü. Bencil, korkak ve ikiyüzlü kadınlar da var. Bu tartışma bir sonuca varmaz biliyorsun. </p><p class="calibre1">
Gene de tartışabiliriz, dedi Nazlı. Ama erkekler hep kaçarlar bu konudan, işlerine gelmez. </p><p class="calibre1">
  Kaçmıyorum, dedi Onur. Ama tartışmaya önyargıyla giriyorsun. Tarafsız olabilirsen tartışalım. </p><p class="calibre1">
  Elbette olamam, dedi, Nazlı. Ben bir kadınım. </p><p class="calibre1">
  Ben içimde bir kadın ve bir erkek taşıyorum, bu ikisinin toplamıyım, dedi, Onur. Sen de öylesin ama beni yalnızca bir erkek olarak algılıyorsun görünüşüm yüzünden. </p><p class="calibre1">
  Tanıştığımızdan içinde bulunduğumuz Şu ana kadar geçen sürede bu arkadaşlığı yönlendirmeye çalışan ben oldum, dedi Nazlı. Bu seni biraz ürkütmüyor mu? </p><p class="calibre1">
  Açık söyle? Senin üzerine düştüğümü düşünerek hor görüyorsun beni belki de. </p><p class="calibre1">
Çünkü bir kadının ancak erkek tarafından seçilip istenebileceği öğretilmiş</p><p class="calibre1">
sana ve kolaylıkla benimsemişsin bunu. Evet, senden çok hoşlanıyorum ve bunu korkmadan söylüyorum işte! Ama bu açıklık benim kalitemi düşürüyor senin gözünde… </p><p class="calibre1">
  Ne ilgisi var şimdi? dedi Onur zayıf bir sesle. Öfkelenmişti, Gülmeye zorladı kendini. Nerden uyduruyorsun bunları? Beni hiç tanımıyorsun ki. </p><p class="calibre1">
Şimdiye kadar hep bu tiplerle karşılaşmış olmalısın. Seni çok mu kırdılar? </p><p class="calibre1">
  Erkekleri iyi tanıyorum, dedi Nazlı. Ayrıca ben öyle kolayca kırılıp dökülecek kadınlardan değilim… </p><p class="calibre1">
  Bu kadar hırçın ve saldırgan olmamalısın, dedi Onur. Eğer… Saatine baktı</p><p class="calibre1">
kayıtsızca ve Nazlı‘yı incitmek için. Eğer kendinden hoşnutsan… </p><p class="calibre1">
  Elbette hoşnudum, dedi Nazlı. </p><p class="calibre1">
  Sesi titredi biraz. Gözleri doldu, sustu. Bu da hayvanın teki, diye geçirdi içinden. İçkisinden büyük bir yudum aldı. Gözlerini Onur’a dikti. </p><p class="calibre1">
  Bir arayış içindeyim ve bunu korkusuzca, erkeklerin kadınlar hakkındaki önyargılarına aldırmadan, inandığım biçimde sürdürmeye kararlıyım, dedi, ona. Beni olduğumca sevecek birine gereksinmem var çünkü. </p><p class="calibre1">
  Öyleyse kendin ol, oyun oynama, dedi Onur. Ben dürüstlükten yanayım. Oysa sen burda oturmuş kahraman feministi oynuyorsun… </p><p class="calibre1">
  Yok canım, ne kahramanlığı, yalnızca kendimi senin saldırganlığına karşı</p><p class="calibre1">
korumaya çalışıyorum, dedi, Nazlı, şaka yaparmış gibi gülerek. Aslında az sonra kahrımdan ağlayabilirim. </p><p class="calibre1">
  Sakın böyle bir şey yapma, dedi Onur. Ağlayan kadınlardan hiç hoşlanmam. </p><p class="calibre1">
  Ağlama türleri üzerine erken uzmanlaştı. Gerçekten canı yandığında -düşüp bir yerini çarptığı, elini ayağını sobada, ocakta, ütüde yaktığı, dayak yediği ya da kendini kapıya bacaya sıkıştırdığında- içini çeke çeke, yüzünün rengi solarak, yanaklarından pırıltılı gözyaşları süzülerek ağlıyordu. </p><p class="calibre1">
İstediği bir şeyi yaptırmak, ilgi toplamak, hakkı olmayana sahip olmak, yasaklananı yeniden kazanmak ve sevgi dilenmek için ağlıyorsa sesinin var gücüyle bağırıyor, yüzü morarıyor, ağzını sonuna dek aça aça, gözlerinden zar zor bir kaç damla yaş döküyordu. Ayrıca iniş çıkışları, tonu, büyüklerin o anki tutum ve tepkileri kurnazca gözlenerek ayarlanmış sürekli ve bıktırıcı</p><p class="calibre1">
bir bağırtı idi bu tür ağlayışı. Ne var ki hangi türden ağlarsa ağlasın sonunda duyduğu sözler değişmiyordu:</p><p class="calibre1">
  Sen erkeksin, erkekler ağlamaz! </p><p class="calibre1">
  Kız gibi ağlamak erkeklere yakışmaz! </p><p class="calibre1">
  Çok ayıp, kızlar görmesin! </p><p class="calibre1">
  Sekiz yaşındayken, bir yaz akşamı komşunun kızıyla bahçe kapısı önüne bırakılmış kamyonun kasasında karşılıklı ve gönüllü olarak soyunup birbirlerini incelediler. Kız, Onur’un pipisine hayran kaldı, o da çok gururlandı bundan. Küçük kızın ortada görünen bir şeyi yoktu pek. Hamamda kadınların gizledikleri de aynı mıydı acaba? Yok her halde o daha başka bir şeydi. Karanlık, büyük, kuyu gibi, çok gizli bir şey… Onur, kızın gergin, derisi neredeyse saydam karnına dokundu usulca. Çocuğu olduğu zaman bu karın yarıp çıkaracaklardı bebeği demek ki. Peki ama o bebek oraya nasıl giriyordu? </p><p class="calibre1">
Anneyle baba yattıklarında, demişti küçük halası. İşte saman kokan tahtaların üstünde yanyana yatıyorlardı, ya kızın bebeği olursa ne olacaktı? Ama onlar anne ve baba değildiler neyse ki… </p><p class="calibre1">
  Uzun süre bir kızın `şeyini’ görmüş olmanın üstünlüğü ile baktı yaşıtlarına. </p><p class="calibre1">
Sonra yakın bir arkadaşına açtı gizini. Güldü o. Ne olacaktı yani? Altı aylık bir kız kardeşi vardı onun, altı temizlenirken her gün görüyordu. Àma o bir bebek,’ dedi Onur. Àynı şey değil. Bebeklerinki başka, kızlarınki başka, kadınlarınki gene başka.’ Şaşırdı arkadaşı. Anlatmasını istedi Onur’dan gördüğü şeyi. </p><p class="calibre1">
  `Çok değişik’, dedi Onur. Ànlatamam. Büyüyünce sen de görürsün.’ `Şunu söyleyeyim sana, kızlar bizim gibi pipileri olmadığı için o kadar çok ağlıyorlar.’ </p><p class="calibre1">

</p><p class="calibre1">
Gene de fazladan bir pipisi olmakla kendisine yüklenen erkekliğin gerekleri arasında bağ kurmakta zorlanıyordu. Ağlama isteğini bastıramadığında, ninesi babasının altları kabaralı eski asker postalıyla ağzına vurmak için arkasından koşuyordu. Ninesine göre, erkek çocuğun ağlaması uğursuzluk getirirdi. Bu uğursuzluğu gidermek içinse ağlayanın ağzına asker postalıyla vurmak gerekliydi. </p><p class="calibre1">
  Onur, yıllar sonra bir otogarda bir adam gördü. Bir banka çökmüş ölesiye ağlıyordu. Uzunca bekledi orada, otobüsü gecikmişti. O süre boyunca adam durmamacasına ağladı. Kararmış, kaba köylü ellerinin içine almıştı</p><p class="calibre1">
başını. Gözyaşları terminalin kirli taş zeminine akıyor, tükenmiş gövdesi hıçkırıklarla sarsılıyordu. Büyük bir acıydı yaşadığı. Karısının ya da çocuğunun ölüsünü kentten köyüne mi götürüyordu? Almaya mı gidiyordu? </p><p class="calibre1">
Malını mülkünü, tüm varlığını mı yitirmişti? Umarsız bir hastalığa mı</p><p class="calibre1">
yakalanmıştı? Bilmiyordu. Kimseyi, hiç bir şeyi duymuyor, görmüyordu adam. </p><p class="calibre1">
Ağlıyor, ağlıyordu yalnızca. </p><p class="calibre1">
  Saygıyla, açıkça bakmaya korkarak, acısını dindirmeyi çok isteyerek ama yanına bile yanaşamadan gözlemişti Onur o adamı. Bir erkeğin böylesine çaresiz, bu kadar çekincesiz ağlaması çok dokunaklı ve insanca görünmüştü ona. </p><p class="calibre1">
Çocukluğunu anımsamıştı, kendisine bu konuda söylenenleri, yasaklamaları Bu yüzden çok sevdiği bir arkadaşından ayrılırken içinden geldiği halde ağlayamamıştı. </p><p class="calibre1">
Annesinin ölümünde, çocuğunun doğumunda, üç yıl ayrılıktan sonra Türkiye’ye ilk girişinde, daha bir çok zaman, bir çok yerde, bir çok şey için, sevinçten ya da kederden ağlamak istediği halde ağlayamamıştı… </p><p class="calibre1">
  Şimdi bunca zaman, bunca yıkımdan sonra, tüm organları içine akıttığı</p><p class="calibre1">
gözyaşlarında yüzüyordu. Tuzlu, ılık gözyaşları içinde. </p><p class="calibre1">
  Gövdesi ağırlaşmıştı bu yüzden. Geceleri yatakta bir yandan öbür yanına dönmekte zorlanıyordu. Ağlayan insanlar görüyordu düşlerinde. Yıkıntılar içinde yarı çıplak dolaşan; ağlamaktan gözlerinin akına kan oturmuş insanlar. Yalvararak yanlarına çağırıyorlardı onu birlikte ağlamak için. Çoğu kez, koşup kollarına atılmak üzereyken uyanıveriyordu. </p><p class="calibre1">
Kimi kez de bulaşıcı, ölümcül bir hastalıktan kaçar gibi kaçıyordu onlardan. </p><p class="calibre1">
  Ona kalırsa erkeklerin döktüğü gözyaşları daha gerçek daha inandırıcıydı. </p><p class="calibre1">
Çoğu zaman inanmıyordu kadınların gözyaşlarına. Çocukluğundaki ikinci tür ağlama yöntemleri idi kullandıkları genellikle. Amaç aynıydı yani. Biçim değişiklikleri yapmışlardı elbet. Kendilerine en yakışan, en etkileyici ağlama mizansenlerini bulmak, bunlara ayna karşısında çalışmak ve gereken yerde, gereken tür ve etkinlikte kullanmada kusursuzdular. Gene de bir kadını ağlarken görmeye kesinlikle dayanamıyordu. Bundan anlaşılmaz bir acı duyuyor, ona katılmamak için zorlanmaktan yoruluyor ve sinirleri bozuluyordu. </p><p class="calibre1">
  Bu da katılaştırıyordu onu kuşkusuz. Acımasız bir sesle şöyle diyordu karşısındaki kadına elinde olmadan:</p><p class="calibre1">
  Boşver, kes! Ağlayan kadınlardan nefret ederim ben! </p><p class="calibre1">
  Kasabanın kıyısındaki iki katlı ahşap dede evi, arka taraftan geniş bir bahçeye açılıyor. Annesi incir ağacının altındaki kerevette nakış işliyor ve gizli gizli ağlıyor yaz boyu. Kente karakola gittiler dedesiyle. Babanın izini polis de bilmiyor. `Bir şey olmuş olsa gizli kalır mı?’ diyor dedesi. </p><p class="calibre1">
`Kimbilir, işiyle gücüyledir herhalde.’ </p><p class="calibre1">
  Annesinin gözyaşları Onur’un içinde neresi olduğunu bilmediği ama kor gibi, tavlanacak demir gibi kızgın bir yerlere düşüyor ve onulmaz izler bırakarak çabucak buharlaşıyor. </p><p class="calibre1">
  Baba artık gelmeyecek. Ya anneye bir şey olursa böyle ağlaya ağlaya? </p><p class="calibre1">
  Babayı öldürdüler belki de. Çaya attılar parçalarını. Geçen yıl ağaçlara takılmış kollar bacaklar bulmuşlar orda, öyle söylüyorlar. Bir çobanın kollarıymış buldukları. Kötü adamlar `tecavüz’ etmişler, genç çobana. `Dede, tecavüz ne demek?’ `Kötülük yapmak.’ `Nasıl yani?’ `Kötü şeyler işte. Sakın öyle kimseye kanma, şeker vereceğiz filan derler, götürür kötülük yaparlar sana.’ `Niye ama, ben onlara bir şey yapmadım ki…’ Òlsun. Kandırır götürürler işte…’ </p><p class="calibre1">
  O bayram kurban etinden tatmıyor bile. Çok sevdiği koç yumurtalarını, ciğerleri yemiyor. Kuyruk yağının kokusunu alıyor yemeklerden, kusuyor. </p><p class="calibre1">
Zayıflıyor, uykuları kötüleşiyor. </p><p class="calibre1">
  Uyandığında iyice anımsayamadığı düşlerinde, karanlık gömütlerle dolu sokaklarda koşuyor çığlık çığlığa. Gagaları kanlı, kocaman kanatlı, kapkara kuşlar yatağının ayakucunda bekleşiyorlar. Duvarlardaki tahta raflara tüneyerek onu gözlüyorlar. Bağırmak istiyor, sesi çıkmıyor. Yattığı yerde büzülüyor, halsiz kollarını gözlerinin üzerine kaldırmaya çalışıyor. Ama tam o anda o korkunç yaratıklar tüyler ürperten kanat sesleriyle havalanarak üstüne atılıyorlar! Haykırıyor, bitkin gövdesini oradan oraya vuruyor, anlamsız sesler çıkarıyor. Kan içinde kalıyor her yanı. </p><p class="calibre1">
  Serin, yumuşak bir el alnını, yanaklarını okşuyor o zaman. Titreşen göz kapaklarına konuyor bir kadının öpücükleri… Yatışıyor. </p><p class="calibre1">
  Uyanıp üzerine eğilmiş o tanıdık yüze bakıyor, kendisine benzeyen yüze. </p><p class="calibre1">
Sonra kucaklanıp kaldırıldığında suçluluk duyuyor. Bunca güçsüzlükle, kendisine bağlanmış umutları boşa çıkarmaktan utanç ve pişmanlık duyuyor. </p><p class="calibre1">
  Èrkekler hiç bir şeyden korkmaz,’ diyor annesi. `Sen erkeksin, bak baban da gelmiyor, sen bu evin erkeğisin artık. Sen böyle kuşlardan bile korkarsan kime güvenirim ben?’ </p><p class="calibre1">
  Pencerelerden giren gün ışığıyla rahatlayıp çözülüyor. Yürüyüp bahçe kapısının eşiğinde duruyor, sabahın seslerini dinleyerek düşlerine şaşıyor. </p><p class="calibre1">
Yalınayak koşup erik ağacının gövdesine dokunuyor gerçekliğini sınamak ister gibi. Gerçek! Gördüklerinin hiç biri gerçek değil öyleyse. Ne o kara kuyruklu ölüm kuşları, ne kocaman gagalı korkunç yaratıklar ne kurtlar ne dev yılanlar hiç biri yok işte. Fırlıyor, çılgın bir koşu tutturuyor, tepelere, gelinciklerin boy verdiği yeşilliklere doğru. </p><p class="calibre1">
  Onur arabayı Nazlı‘nın evinin önünde durdurdu, inmesini bekledi. </p><p class="calibre1">
  Gelmeyecek misin? diye sordu Nazlı. Birer kadeh daha içelim birlikte… Ya da istersen kahve yaparım. </p><p class="calibre1">

</p><p class="calibre1">
  Başka zaman, çok geç oldu. </p><p class="calibre1">
  Biraz daha geç olsun, ne olur? </p><p class="calibre1">
  Evdekiler beklerler, haber vermedim gecikeceğimi. </p><p class="calibre1">
  Evdeki, yani karın, dedi Nazlı üsteleyerek. Biraz daha beklesin. </p><p class="calibre1">
  Onur eğildi, Nazlı‘nın gözlerine baktı. Yarı karanlıkta istekle parlıyorlardı. Nazlı Onur’un elini yakaladı birden kendi yüzüne götürüp yanağına bastırdı. </p><p class="calibre1">
  Gerçekten çok hoşlanıyorum senden, dedi. Bir şey beklediğim yok, birlikte olalım istiyorum yalnızca. </p><p class="calibre1">
  Öpüştüler. Islak, soğuk, ruhsuz bir öpüşme oldu bu. Nazlı Onur’un önüne koydu elini, okşadı. Uyanmamıştı Umutsuzca çekti elini. </p><p class="calibre1">
  Başka zaman, dedi Onur, yeniden. Gitmeliyim şimdi, yorgunum. </p><p class="calibre1">
  Benden hoşlanmıyor musun? diye sordu Nazlı. </p><p class="calibre1">
  Bilmiyorum, düşüneceğim. </p><p class="calibre1">
  Ne kadar kabasın… </p><p class="calibre1">
  İyi geceler. Sonra görüşürüz. </p><p class="calibre1">
  Arabadan indi Nazlı, kapıyı kapatmadan önce bekledi. </p><p class="calibre1">
  Bu gece canını sıktım her halde, dedi. Teşekkürler ve iyi geceler. </p><p class="calibre1">
  Kapı kapanıp Nazlı apartman girişine doğru uzaklaştığında Offf… dedi Onur sıkıntıyla. Yokuş aşağı sürdü arabayı. İtici ve sıradan, diye düşündü Nazlı‘yı. </p><p class="calibre1">
Bu başlangıç burada kalmalıydı. Onu kırma pahasına uzaklaştırmalıydı</p><p class="calibre1">
kendinden. Bir kadını kırmak hiç istemediği bir şeydi ama bu kırılmaya alışık olmalıydı. Aralarında hiç bir duygusal yakınlık gelişmeden onunla yatmayı</p><p class="calibre1">
istiyordu. Bu olmayacak bir şey değildi elbette ve bu durumda bir çok kadınla yatmıştı Onur. Ne var ki son zamanlarda bir kadının ardınca yoğun bir duygasallıkla sürüklenmek; varlığını ona katıp zenginleşmek ve içindeki onulmaz yalnızlığı gidermek istiyordu açıkça. Ama bu kadın sıradan biri olamazdı. Kendisine eşdeğerde bir varlık, olağandışı bir dişi olmalıydı</p><p class="calibre1">
karşısına çıkacak olan. Ona sevmeyi ve kim olduğunu yeniden öğretecek, yaratıcı yanını harekete geçirecek birini yaratmaktı özlemi. Nazlı gibilere ise her yerde rastlanıyordu ve giderek de çoğalıyorlardı. </p><p class="calibre1">
  Düşlediği aşk isteyerek, tasarlanarak yaratılamazdı kuşkusuz ama şimdi, kırkına yaklaşırken, kadın dendiğinde çok başka şeyler anlamaktaydı. Geç mi kalmıştı yoksa? Umduğu gibi birini bulsa, düşlediği kadın karşısına çıksa şimdiki düzenini değiştirebilecek miydi? Bu bir düzen sorunu değil, diye yanıtladı kendi sorusunu aynı anda. Bu ayrı bir şey. Ben bir duygu birliği istiyorum. Bir süre, sürdüğü kadar sürecek bir sevgi. Yeni biriyle yeni bir düzen değil. </p><p class="calibre1">

</p><p class="calibre1">
  Şimdiye kadar Güler’i el altında bulduğu bir kaç kadınla aldatmış ama her seferinde yorulmuş olarak karısının sıcacık mutfağına ve yatağına dönmekten huzur duymuştu. Oysa artık kendi düzeninin yerine koyabileceği benzer düzenlerden daha fazlasına gereksinmesi vardı. </p><p class="calibre1">
  Bir gelincik tarlasının ortasında yatıyor. Ot kokuları doluyor genzine. </p><p class="calibre1">
Bir bulut gibi hafif duyuyor gövdesini. Göz kapakları ağırlaşıyor, bir sıcaklık yalıyor göğsünü birden. Kolunu güçlükle kaldırıp göğsünü yokluyor ve koyu bir sıvıya batıyor eli. Doğrulamıyor. Çenesini usulca kaldırıp başını</p><p class="calibre1">
oynatıyor, kanı görüyor. Gövdesinden oluk oluk boşanan kanı. Köpüklenerek, foşurdayarak akıyor kanı ve gelinciklerin kırmızısına karışıyor. </p><p class="calibre1">
  Ziller çalıyor kulaklarında, aralıksız zil sesleri geliyor bir yerlerden. </p><p class="calibre1">
  Telefonun sesiyle uyandı Onur. Kendisini çalışma odasındaki daracık kanepede uzanmış buldu. Birisi, herhalde Güler, başının altına bir kaç</p><p class="calibre1">
yastık koymuş üstüne bir battaniye atmıştı. Holde telefon uzun uzun çalıyordu. Ne zaman dönmüştü karakoldan, ne zamandır yatıyordu burada? Saatine baktı. Sabahın dörtbuçuğuydu. Ellerini gördü. Korkmuş</p><p class="calibre1">
olduğunu anlamasınlar istiyordu ama elleri titriyordu ifadesini imzalarken, zorlukla tutabilmişti kalemi. </p><p class="calibre1">
  Zil sesinin kesilmesini bekledi. Kimin, kimlerin aradığını biliyordu. Gene de o gece olanların belli bir nedeni ve açıklaması yoktu o anda kendisi için. </p><p class="calibre1">
  Telefon sustu. </p><p class="calibre1">
  Gözlerini yumdu. Gergin gövdesini yeniden gevşetip bıraktı yattığı yere. </p><p class="calibre1">
Bu ölümcül oyunun içinde niye yer almış olduğunu sordu kendi kendine. Evet, oyundu, isteseler vurabilirlerdi. İstememişlerdi. Şimdilik gözdağı</p><p class="calibre1">
vermekle yetinmişlerdi. Yalnızca, neler yapabileceklerini göstermeyi yeğlemişlerdi. </p><p class="calibre1">
  Telefon yeniden çalmaya başladı. </p><p class="calibre1">
  Gece Nazlı‘yı bırakıp eve gelmişti. Arabasını park edip inmek için kapıyı</p><p class="calibre1">
açtığında ateş etmişlerdi. Üç dört el. Üç mü, dört mü? Üç el ateş ettiler evet. İlk patlamayla kendisini yere attığını, hemen ardından doğrulup apartman kapısına doğru koştuğunu kendisini bir filmde izler gibi sonradan anımsamıştı, o zaman değil. O an ağırlığı yok gibiydi. Adımını atıyor ama ağır çekim bir görüntüymüş, yeterince hızlı koşamıyormuş, bacaklarına kumanda edemiyormuş gibi duyuyordu kendini. </p><p class="calibre1">
  Ardarda iki patlama daha olmuştu bu sırada ve hiç bir yere takılmadığı</p><p class="calibre1">
halde giriş kapısının önünde yere düşmüştü. Kapı eşiğinde öylece yüzükoyun yatarken biri yukardan merdiven otomatına basmıştı. O zaman yerdeki karo taşların içindeki siyah benekleri görmüş ve o güne değin taşların rengine hiç dikkat etmemiş olduğuna şaşmıştı. İlk kez görüyormuşcasına bakmıştı o şok içinde, beyaz zeminde bordo, sarı ve siyah mozaik parçalarına. </p><p class="calibre1">
  Kimseyi görmemişti. Sokağın karşı köşesinde park etmiş olduğunu sandığı</p><p class="calibre1">
bir otomobil, kapıs ı gürültüyle çarpılarak ve lastikleri korkunç gıcırtılar çıkartarak hızla uzaklaşmıştı. Yakın apartmanlardan bir kaç pencere açılıp korku ve yılgıyla çabucak kapanmıştı. Neden sonra bir kadın `Yetişin, adam öldürüyorlar, polis çağırın, polissss…’ diye haykırmıştı üst katlardan birinden. Güler miydi o? Güler’in o kadar sesi var mıydı? Evet, hiç bir şey görmemişti, yalnızca gürültüler kalmıştı belleğinde. </p><p class="calibre1">
  Titreyen bacaklarıyla ayakta dikildiğinde bir numarada oturan emekli kadastrocuyla kapıcı Himmet kollarına girmişlerdi. Kan yoktu, hiç bir şey yoktu görünürde. </p><p class="calibre1">
  Silkinmiş, iyiyim, sağolun, demişti. Bırakmamış, yukarı çıkmasına yardımcı</p><p class="calibre1">
olmaya çalışmışlardı onlar oysa. Güler’le merdivenlerde karşılaşmışlardı, ağlıyordu. Sinir krizi geçiriyormuş gibi ağlıyordu. İnce geceliğinden içi görünüyordu. Onur, vuramadılar, diye düşünmüştü o sırada, savaştan yengiyle çıkmış birinin üstünlük yanılsamasıyla. Ama hemen bunun olanaksız olduğunu kavramıştı. </p><p class="calibre1">
  Telefonun aralıklı zil sesini saymış olduğunu ayrımsadı birden. Onüç. Ya polisse? Olay yerinde inceleme yapmışlardı geldiklerinde. İfade için Himmet ve Güler’le birlikte karakola götürmüşlerdi onu. Bir numara bir şey görmediğini söyleyerek yatmıştı. Bulaşmak istememiş olmalıydı. Zaten ortada ne ölü vardı ne yaralı. Nicedir sıradan olaylar sıradan işlerdi bunlar polis için. Ama ya bir ipucu buldular da onu haber vereceklerse? İyimserliğine şaştı birden. Buldularsa bile örtbas etmeyeceklerini nerden biliyordu? Onca önemli kişinin katillerinden çoğu yakalanamamıştı hala. Bu kadar ucuz bir olayla uğraşacak vakti mi vardı polisin? Olsa bile, bu adamları koruyanlar, kollayanlar vardı polisin içinde bile… </p><p class="calibre1">
  Telefon bir kaç dakika sustu, sonra yeniden çalmaya başladı. Bir fiş</p><p class="calibre1">
taktırmayı akıl edememişlerdi şu alete! </p><p class="calibre1">
  Kalktı, bir kaç yastık aldı telefonun üzerine kapatmak, sesini boğmak amacıyla: Hole çıktı, bu sırada Güler’in yatak odasının kapısında ürkmüş, büyümüş gözlerle dikildiğini, öylece çalan telefona baktığını gördü. Yürüdü, yastıkları yere atıp almacı kaldırdı. </p><p class="calibre1">
  Alo? </p><p class="calibre1">
  Bu sana son uyarımız hoca, diye konuştu doğu aksanlı bir ses. </p><p class="calibre1">
  Telefon kapandı. Onur almacı yerine koydu. </p><p class="calibre1">
  Kimmiş? diye sordu Güler. </p><p class="calibre1">
  Yok bir şey. </p><p class="calibre1">
  Arayan kim? diye üsteledi Güler. Bu saatte ne istiyorlar ki? Yarım saattir aralıksız arıyorlar. Uyandım, açmaya korktum. Sen de duymuyorsun sandım. </p><p class="calibre1">
Git yat hadi, dedi Onur, </p><p class="calibre1">
  Orada uzandın kaldın, yatağa gelsene, zaten sarsıldın, biraz uyurdun, dedi Güler, mızmız bir sesle. </p><p class="calibre1">
  Onu duymamış gibi çalışma odasına yürüdü Onur. </p><p class="calibre1">
  İçeri girip kapıyı örttü. Güler gece aşağıya koşarken üzerine bir şey almayı niye düşünmemişti? Kendini yokladı, kıskançlık değildi, hayır, denetimsizliğine, paniğe kapılmış mahalle karısı haline kızıyordu karısının. </p><p class="calibre1">
Güler’i şu ya da bu yüzden ne zaman düşünse, yaşamı birdenbire büyük bir başarısızlık, hiçlik, yorgunluk olarak görünüyordu gözüne. O olmasaymış</p><p class="calibre1">
sanki her şey çok başka, çok daha iyi olacakmış da olamamış gibi bilinçaltından henüz yüze çıkmamış bir düşüncenin, giderek öfkenin sezgi aşamasındaki yersiz sıkıntısını duyuyordu ona bakarken. Sorduğu soruları yanıtlamak çok zor geliyordu. Karısıyla hiç bir türlü iletişim kurmayı istemediği ve bu alandaki umutlarını çoktan yitirmiş olduğundan kadının yönelttiği her soru, her sözcük özellikle, onun kendisini ele geçirme, teslim alma manevralarının ilk adımları gibi geliyordu Onur’a. Nicedir kapatmıştı kendisini Güler’e ve onun bunu görmez ve usanmaz çabası ancak sinirlendiriyordu onu. </p><p class="calibre1">
  Camı açtı. Ağarmaya başlamış kasım sabahının yağmur kokan havasını soludu. </p><p class="calibre1">
Yakınlarda bir yerden bir kuş sesi geliyordu. Yaşıyordu. Kılpayı kurtulmuştu. </p><p class="calibre1">
O üç kurşun gövdesinde delikler açmış olduğu halde şuracıkta ya da bir morgda dümdüz uzatılmış da olabilirdi bu güzel sabahta elbette. </p><p class="calibre1">
  Niye dönmüştü Türkiye’ye? Dönmeyebilir miydi? Orada kalmaya, tutunmaya çalışsaydı başarabilirdi. </p><p class="calibre1">
  Akademiyi bitirdikten sonra bir kaç yıl bir reklam ajansında çalışmış daha sonra sınava girip burs kazanarak uzmanlık öğrenimi için Almanya’ya gitmişti. </p><p class="calibre1">
Beş yıl kalmıştı orada ve resim okumuştu yeniden. Beş yılın son üç yılında Güler ve çocuklar da gelmişlerdi yanına. Güler bir fabrikada işçi olarak çalışmıştı bu süre içinde. Biraz olsun yakınlaşabildikleri tek dönem bu olmuştu birlikteliklerinde. Gene de bu gündelik yaşamla sınırlı kalmış, Onur’un iç boşluğunu dolduracak duygusal bir yakınlaşmaya kesinlikle ulaşmamış, bir kaç gelip geçici serüven yaşamaktan onu alakoyamamıştı. </p><p class="calibre1">
  Güler’le niye evlenmişti? Ayhan’a bakılırsa bu gençlik yıllarındaki kendine güvensizliktendi. Yabancı, hiç bir şeyini, huyunu suyunu bilmediği bir kızla evlenmek onu ürkütmüştü. Annesi bu gösterişli hala kızını önerdiğinde önce karşı çıkmış, sonra aklı yatmıştı. Kolayına mı gelmişti? Önemli olan şu diyordu Ayhan, sen geliştin, değiştin, o ortaokul bitirmiş taşralı kız aynı</p><p class="calibre1">
kaldı. </p><p class="calibre1">
  Akademideyken oldukça uzun süren bir arkadaşlığı olmuştu bir kızla. Varlıklı</p><p class="calibre1">
bir ailenin kızıydı Gülriz. Çok rahat ve serbest büyütülmüştü. O zamana göre çok ileri denebilecek yakınlık kurmuşlardı onunla. Esmer ince, iri burunlu ama güzel bir kızdı. Onunla evlenmeyi düşünmüştü Onur. Ne var ki evlilik sözünü ne zaman açsa kız konuyu değiştirmiş ya da evliliği otuz yaşından sonra -belki- düşüneceğini söylemişti. Aslında insana ömür boyu birlikte yaşama konusunda güven verebilecek biri değildi. Uçarıydı. Son yıl genç</p><p class="calibre1">
proflardan birini baştan çıkarmış Onur’u bırakıvermişti. Bu olaydan düş</p><p class="calibre1">
kırıklığı duymuş olması söz konusu değildi. Gülriz’e aşık değildi çünkü. </p><p class="calibre1">
Unutuvermişti çabucak olup biteni. Arkasından Güler çıkmıştı piyasaya işte. </p><p class="calibre1">
Güler’i eğitebileceğini sanmıştı. Tanıdık, bildik biriydi Güler. Geçmişi temizdi ki bu o zamanlar önemsediği bir özellikti. Gülriz birlikte olduklarında kız değildi ve onun kendisinden önce kimlerle yatmış olabileceği Onur’un kafasını kurcalayıp durmuştu. Bu sıkıntıyı evleneceği kadınla yaşamak istemiyordu. Sonra güzeldi Güler. Sarışın, ela gözlü, boylu bir kızdı. </p><p class="calibre1">
Yüzünde belli belirsiz bir aptallık seziliyordu dikkatli bakıldığında ama o zamanlar Onur bunun taşrada, kapalı bir çevrede yetişmiş olmasından ileri geldiğini düşünmüştü. Açılır, değişir ummuştu. Annesi Güler’in çocukluğundan beri Onur’a tutkun olduğunu söylediğinde şaşırmıştı biraz. </p><p class="calibre1">
Farkında değildi bunun hiç. On yaşında İstanbul’a taşındıklarından beri çok az görmüştü Güler’i. İstanbul’a onlara konuk geldiklerinde ya da on onbeş</p><p class="calibre1">
gün için onlar memlekete gittiklerinde kısa sürelerle birlikte olmuşlardı</p><p class="calibre1">
yalnızca. </p><p class="calibre1">
  Annesi ölmeden önce, bu evliliği ne kadar çok istediğini bir kez daha anımsatmıştı Onur’a. Kızın yaşı geçiyordu. Babası ölmüştü, ağabeyinin yanında sığıntı gibiydi. Onur, neden olmasın, diye düşünmüştü o günlerde. </p><p class="calibre1">
Evlilik bir dayanışma, iyilik, sevecenlik dengesi kurma değil miydi? </p><p class="calibre1">
Yöneteceği, öğrenmesi gereken her şeyi öğretebileceği, kendi elleriyle biçimleyeceği bir kadın olabilirdi Güler. </p><p class="calibre1">
  Evliliklerinin ilk günlerinde çok gayret göstermişti onunla bir çok şeyi bölüşebilmek için. Gazetede ilginç bir yazı, yorum ya da haber okuduğunda kalkıp mutfağa, Güler’in yanına gitmiş, yazıyı ona da okumuş ve ondan bir tepki, bir kaç sözcük ya da yalnızca bir gülümseme beklemiş ama o şaşırıp aptal aptal bakmıştı yüzüne. </p><p class="calibre1">
  İş arkadaşları, önemsediği konular ve politik görüşleriyle ilgili bir çok şey anlatmaya uğraşmıştı karısına. </p><p class="calibre1">
  Ama kısa sürede bütün bunların Güler’i hiç mi hiç ilgilendirmediğini görmüştü. Dostları ve değer verdiği konukları evlerine geldiğinde Güler sanki bir orta hizmetçisi imiş gibi davranmış, yanlarında konuşmalara katılmadan sus pus oturarak utançtan kahretmişti onu. </p><p class="calibre1">
  Yaptığı resimlere, anlamadan, yorumlayamadan, öylece inek gibi bakıyordu baştan beri. Daha doğrusu anlamak istemiyordu. Önemsediği şey onlardan birinin aptalın biri tarafından avuç dolusu para sayılarak satın alınmasıydı yalnızca. Salt bu yüzden bir değer taşımaktaydılar bu garip, resme benzemeyen resimler. Çeyiziyle birlikte getirdiği kabe resmini tümüne yeğliyor olmalıydı ki Onur’un bütün karşı çıkmalarına, zaman zaman ortadan kaldırıp unutturduktan sonra yeniden oraya buraya asma isteklerine direnmesine karşın nicedir mutfakta asılı duruyordu bu solmuş, camlı, kötü</p><p class="calibre1">
bir kağıda basılmış el çizimi resim. Bunu Ayhan’a anlattığında yerlere yatmıştı gülmekten. En kötüsü nefret ettiği plastik çiçeklerden bir demetin salondaki masanın üstünden asla kalkmamasıydı. En az üç beş kez buna benzer demetleri pencereden aşağıya savurmuştu Onur ve sonunda pes etmişti artık. </p><p class="calibre1">
  Ayhan’la Almanya’dan yakın arkadaşlıkları vardı. Politik görüşleri aynıydı, aynı grubun içinde yer almışlar Türk Derneği’nde birlikte çalışmışlardı. </p><p class="calibre1">
Ayhan kendisinden çok önce yerleşmişti Berlin’e. Oraya ilk gittiği günlerde büyük yardımını görmüştü onun. Bir ağabey gibi sahip çıkmıştı Onur’a. </p><p class="calibre1">
Sonra Ayhan’ın karısından ayrılacağı sıralardaki yalnızlığına, acılarına ortak olmuştu Onur. Birbirlerini her zaman çok sevmiş ve güven duymuşlardı</p><p class="calibre1">
karşılıklı  olarak. </p><p class="calibre1">
  Ayhan Onur’dan iki yıl önce dönmüştü Türkiye’ye. Basın Yayın Yüksek Okulu’nda çalışmaya başlamış, yaşamını yeniden düzene koymuştu. Daha sonra Onur’u da dönmesi için yüreklendirmiş aynı yerde görev alabilmesi için uğraşmıştı. </p><p class="calibre1">
Akademide doçentlik kadrosu yoktu döndüğünde. Bu yüzden Onur kadro açılıncaya kadar Ayhan’la aynı yerde çalışmayı uygun bulmuştu. </p><p class="calibre1">

</p><p class="calibre1">
  Okulda verdiği dersler tümüyle teorikti. Dersi azdı ve Ayhan’ın önerisini biraz da bu yüzden kabul etmişti. Kalan zamanında resim yapabilmeyi umuyordu. </p><p class="calibre1">
Ancak döndüğünden beri tek bir resim bile yapmamıştı. Beş yıl bambaşka bir toplumda yaşadıktan sonra karmakarışık bir halde bulduğu Türkiye’ye dönmek bir çok sorun yaratmıştı sekiz aydan bu yana. Yerleşme, eksikliklerini tamamlama, çevreye uyum sağlama; çocukların okul sorunları zamanını almıştı. </p><p class="calibre1">
Güler elektrik kesintilerine, benzin, yağ, sigara, tüpgaz kuyruklarına söylenip duruyordu. Onu bunlar ilgilendiriyordu daha çok. Oysa kendisi çok başka nedenlerle sürekli bir gerginlik içindeydi. </p><p class="calibre1">
  Alışma, uyarlanma döneminde olduğunu düşünerek dayanma gücünü arttırmaya çalışıyordu en zor zamanlarda ama kolay değildi. </p><p class="calibre1">
  Bir kaç kez uyarmışlardı. En kaba saba, en küstah tavırlarla. Düpedüz, alabildiğine sıradan dersler vermesini mi bekliyorlardı ondan? Kendilerine ters gelen konulardàders dışı konuşmalarla’ suçluyorlardı onu. Sanatta temel kavramları konu alan bir dersi bir kaç kafası çarpık yüzünden inançlarına ters düşen yavanlıkta ele almasını istiyorlardı. Ders ortasında namaz kılıp kılmadığını soranlar, birden kalkıp tespih çekerek sınıftan çıkıp gidenler, geçer not vermezse àlmasını biliriz’ diyenler olmuştu. Arabasının lastiklerini patlatmışlar, odasının kapısına ölüm tehditleri asmışlardı. </p><p class="calibre1">
Ayhan önemsemiyordu bütün bunları. Korkutma, yıldırma çabalarıydı tümü. </p><p class="calibre1">
`Korktuğunu sezerlerse daha çok üzerine gelirler,’ diyordu. Ondaki genişlik şaşırtıyordu Onur’u. </p><p class="calibre1">
  İki aydır son zincirli, taşlı sopalı saldırıdan sonra okula gelemiyorlardı. </p><p class="calibre1">
Aslında sayıca çok azdılar, karşı grup bu çatışmada püskürtmüştü onları. Ama işte saldırılarını dışarı taşımışlardı artık. Evine ulaşmışlardı sonunda. </p><p class="calibre1">
Mutfağa geçti, ocağa çay koydu. Uykusu yoktu. Bir karar vermek zorundaydı. </p><p class="calibre1">
Direnecek miydi yoksa ayrılmalı mıydı okuldan? </p><p class="calibre1">
  Ayrılmaya bu kadar çabuk karar vermiş olması kendisini de şaşırttı sonradan. </p><p class="calibre1">
Ama kısa bir an duydu bu şaşkınlığı. Kaçınılmaz olanı yaptığından kuşkusu yoktu genel olarak. </p><p class="calibre1">
  Fakültedeki odasında eşyalarını topluyordu. Duvardaki raftan kitaplarını</p><p class="calibre1">
aldı, masasının üstüne yığdı. Çekmecelerini boşalttı. Peki ama doğru muydu olaydan üç gün sonra İstifa dilekçesini vermesi. Kendini küçük düşürmek demek değil miydi bu? Saldırganların bekledikleri, istedikleri bu değil miydi? </p><p class="calibre1">
Kendilerinden yana olmayan öğretim üyelerini kaçırmak, yerine kendi yandaşlarını</p><p class="calibre1">
geçirmeye çalışmak. Kim ne düşünürse düşünsün, ne yaparsa yapsın, diye geçirdi içinden. Şakası yok bu işin. Varlık yokluk sorunu artık… </p><p class="calibre1">
  Oda kapısının açıldığını duydu. Döndü. Ayhan kapı ağzında durmuş kendisine bakıyordu. Şaşkındı, kızgındı belki biraz da ama asıl üzgündü. Kapıyı gürültüyle kapattı. Ona baktı Onur, gülümsedi. </p><p class="calibre1">
  Demek gidiyorsun, dedi Ayhan. Anlayamıyorum. Deli misin nesin, niye kestin ilişiğini hemen? Benimle konuşmalıydın bir kez… Üç beş serseriye pabuç</p><p class="calibre1">
bırakacak adam mısın sen? </p><p class="calibre1">
  Sustu Onur. Bir çekmeceyi açıp kapattı. Ne söyleyeceğini bilemiyormuş gibi bekledi bir an. </p><p class="calibre1">

</p><p class="calibre1">
  Bunu yapmamalıydın, dedi Ayhan üsteleyerek. Başka nedenlerin de mi var yoksa? Buradaki derslerin ve konumunun senin açından yetersiz olduğunu biliyorum ama bu kadar aceleci davranmamalıydın gene de… Korkak diyecekler… </p><p class="calibre1">
  Anlamıyorsun konu o değil, ölüm ürkütmüyor beni, dedi Onur. Bu ortamda çalışamam, üretemem, hiç bir şey yapamam. İnandıklarımdan ödün vermek zorundaysam burada kalmamın ne anlamı var söylesene? </p><p class="calibre1">
  Hepimiz aynı durumdayız, topluca bırakıp gidelim mi yani? </p><p class="calibre1">
  Hayır, elbette ki hayır, yoruldum ben, boşluktayım… </p><p class="calibre1">
  Bu kadar çabuk yorulmuş olamazsın. Aslında ilgilenemedim seninle pek. </p><p class="calibre1">
Suna’yla hep konuştuk, size gelmeyi hep istedik, olmadı bir türlü. Benim bu Eskişehir derslerim yüzünden burada da yalnız kaldın… Bak hala vazgeçebilirsin, bir daha düşün Onur. </p><p class="calibre1">
  Ölebilirdim, dedi Onur. Bu kadar hafife alma sorunu. Senin kadar yürekli değilim kabul. Onlarla vuruşacak silahlarım yok benim. Kendimi Don Kişot gibi duyuyorum. İnsanın yaşamında böyle bir devre olamaz mı? </p><p class="calibre1">
  Ayhan bir sigara yaktı. Bir süre sustular. Onur panoda asılı irili ufaklı</p><p class="calibre1">
kağıtları topluyordu. </p><p class="calibre1">
  Açık söyleyeyim beklemiyordum bunu, dedi Ayhan, kırık bir sesle. </p><p class="calibre1">
  Anladığını biliyorum. </p><p class="calibre1">
  Hayır, tam olarak değil. Yılgınlık bu. </p><p class="calibre1">
  Bence dürüstlük, dedi Onur. Kendi kendime karşı. </p><p class="calibre1">
  DÖNEMEÇ</p><p class="calibre1">
  Annem bir leğene, suyun içine, kanlı bezler koymuş. </p><p class="calibre1">
Gördüğümde korkudan bayılacak gibi oluyorum. Kimin kanı bu, kim yaralandı, kim öldü? Anne bunlar ne? Anne n’olur söyle? Korkma, diyor annem, bir şey yok. Leğenin üstünü örtüyor çabucak. Anne ne oldu, anneciğim… Bir şey yok, sonra öğrenirsin, çekil başımdan! Ne zaman öğrenirim? Kadın olunca… </p><p class="calibre1">
  Annem reçel kavanozlarını ulaşamayayım diye mutfaktaki en yüksek rafa diziyor. `Nedir bu kötü talih? diye yazmış kara saplı küçük Ece Muhtırasına. </p><p class="calibre1">
`Hayatımda açılan yeni bir safha. Onbeş senelik ev kadınlığından, on senelik müdür hanımlığından sonra katibelik ne tuhaf… </p><p class="calibre1">
  Fakat buna da şükür. Allah vücuduma afiyet verirse çocuklarımı büyüteceğim. </p><p class="calibre1">
Yalnız içimdeki acı günden güne büyüyüp derinleşiyor.’ Sonra boş bir sayfada iki satır:</p><p class="calibre1">
  `Ne gelen var ne haber</p><p class="calibre1">
  Gün uzun yollar uzak.’ </p><p class="calibre1">

</p><p class="calibre1">
  Her sabah işe giderken yapacağım işleri sıralıyor ve tekrar et, diyor. </p><p class="calibre1">
  Kahvaltı bulaşıkları yıkanacak, ev süpürülüp toz alınacak, kuruyan çamaşırlar atlanıp kaldırılacak, ütülükler ayrılacak. Bahçede oynayıp oyuna dalmak yok! Yok. </p><p class="calibre1">
  Okul tatil. Öğleye doğru mahallenin bütün çocukları evimizin arka bahçesine doluşuyor yıkık duvardan atlayarak. Eski bir hamam kalıntısı var bahçede. </p><p class="calibre1">
İçinde bu evde bizden önce oturanların bıraktıkları sandıklar dolusu eski kitap duruyor. </p><p class="calibre1">
  Annem gider gitmez bir sandalyeye çıkarak reçel kavanozlarından birini indiriyorum, kaşıklıyorum. Sonra bahçeye, hamamlığa koşuyorum. Pol ve Virjini’nin taş baskısı resimleri büyülüyor beni. Sayfalar nem almış, sararıp uçları kıvrılmış ama olsun. Üç kez okudum kitabı. Resimlerine bakmaya doyamıyorum. </p><p class="calibre1">
  Çocuk çığlıkları doluyor bahçeye, hamamdan çıkıp onlara katılıyorum. Akşama çok var daha, bir ara yıkarım bulaşıkları. </p><p class="calibre1">
  Annemin yorgun gölgesi üzerime düşüyor ve güzel eli hızla yüzüme iniyor. </p><p class="calibre1">
Niye bu kadar çabuk akşam oluyor, diye üzülüyorum. Güneş yıkık duvarın üstüne inmiş. Gözlerim yanıyor. Ben hasta bir kadınım, diye bağırıyor annem. Gücüm ve vaktim yok, bana yardım edeceksin… </p><p class="calibre1">
  Akşam bulaşıklarıyla birlikte yıkıyorum sabahkileri. Annem mutfağa geliyor ve reçel kavanozlarını denetliyor. Yine kaşıklamışsın, diyor. Kışın ne yiyeceğiz? Niye bu kadar düşüncesizsin? </p><p class="calibre1">
  Dere Sokağı‘ndaki evin çinko kaplı balkonuna yağmur yağıyor. Annem yatağında sırtüstü yatıyor. Yorgan ağzı beyaz iş, kolalı. Annemin gizli bir derdi var, benden gizliyor üzülmeyeyim, diye. Kanlı bezler hela aralığında bir leğende, suyun içinde duruyor. Bir yerleri kanıyor annemin, söylemiyor bana. </p><p class="calibre1">
  Şu kızın eteklerini uzat artık, büyüdü, herkes bacaklarına bakıyor, diyor dayım. Yengem etek boyumu dizlerimin bir karış altından alıyor. Erkeklerden sakın, diyor, ağzındaki toplu iğneleri çıkarıp kutuya atarken. Her türlü</p><p class="calibre1">
kötülük onlardan gelir. Aaa, ne yaptın kirpiklerini öyle sen? Git çabuk yıka yüzünü bakiim! Nerden öğreniyorsun bunları bilmem ki? Çok çabuk açıldın ayol… </p><p class="calibre1">
  Onların gayesi istifade etmektir, diyor. Kandırırlar, baştan çıkarırlar, ziyan zebil ederler sonra ortada bırakıverirler. Aman kızım göreyim seni, şerefimize leke sürme. Bak ev sahibinin yarım akıllı kızına… Babası hacı, kız kocaya kaçtı. Beş aylık da gebeymiş. O Sabih denen zibidi de nikah yapmıyormuş. Ne ağlıyor anası bir görsen. Çulsuz it. Babası razı olsun, iç</p><p class="calibre1">
güveysi geleceğim, diyormuş. Tabii onun derdi mal mülk. Adamcağıza inme inecek. Bir kızın namusu her şeyidir. Erkek milleti cibilliyetsizdir unutma. </p><p class="calibre1">
Akılları şeylerindedir. </p><p class="calibre1">
  Üst katımızda oturan ev sahibinin oğlu Turan yengemin bodruma inen merdivenlere açılan mutfak penceresine dışardan abanmış. Na mutfakta, içerden pencere pervazına dayanmış konuşuyorlar. Kimsenin evde olmadığı saatlerde aralarında bir duvar bir pencere buluşuyorlar bir süredir. Turan’ın pul koleksiyonu var. Artist resimleri de topluyor. Nevin Aypar’ın imzalı bir fotoğrafını verdi Na’ya armağan olarak. Na’da şiir yazıyor. Yazdığı şiirleri okuyor Turan’a pencerede. Çok hoşlanıyor ondan. </p><p class="calibre1">
  Bacaklarını göstersene, diyor Turan. Na camı kapatıyor. Çok korkuyor. </p><p class="calibre1">
Günlerce karnının şişmesini bekliyor. Gündelikçi kadına gizlice, bir erkekle konuşunca insan gebe kalır mı? diye soruyor. Üstünü gördün mü? diyor kadın. </p><p class="calibre1">
Ne? Aybaşın geldi mi? Nasıl yani? Kanaman oldu mu? Hayır. Korkma bir şey olmaz. </p><p class="calibre1">
  Elini tutabilir miyim? diyor Turan. Hayır, sen benden istifade etmek istiyorsun, olmaz. Bir kerecik dokunayım o kadar. Elimi pervaza koyuyorum, Turan parmaklarımı tutup sıkıyor. Elim yanmış gibi çekiyorum hemen. Camı</p><p class="calibre1">
kapatıyorum çabucak. </p><p class="calibre1">
  Senin gibi görünmez olmak istiyorum, diyor Su. O zaman yengeme yakalanmazdım. Konuk odasında tavan süpürgesinin sapıyla dövmezdi beni dayım. Saçlarımı avuç avuç yolmazdı. Niye senin suçlarının cezasını ben çekiyorum hep? </p><p class="calibre1">
  Ben suçlu değilim, diyorum, ben bir şey yapmadım. </p><p class="calibre1">
Yemin ederim dayı, yapmadım. Söyle, diyor dayım. Belime vuruyor. Söyle ne yaptı sana o it? Neler yaptı söyle? </p><p class="calibre1">
  Doktora götürsek mi acaba? diyor yengem. Bir şey olmuş olmasın sakın. </p><p class="calibre1">
Bir baktırsak mı ne dersin? Yok, diyor dayım, bir şey olsa söylerdi, çok dövdüm. </p><p class="calibre1">
  Kime saklıyorlar beni? Teneke karyolalı bekar odasında çarşafları aceleyle toplayacak olan Adam’a mı? </p><p class="calibre1">
  Turan’a bacaklarımı gösterseydim keşke, diye düşünüyor Na. Sonra elimi tutmak isteyenlerden çekmeseydim elimi. O zaman yolum o odaya düşmezdi. O</p><p class="calibre1">
zaman ben seveceğim erkeği yatılı bir kız okulunun küf kokan koridorlarında değil, başka yerlerde arar bulurdum. </p><p class="calibre1">
  Atölyede, terasa açılan arka odada, yatağın kıyısına ilişmişim. Kaçıncı içkim elimdeki bilmiyorum. Saat yirmiikiyi geçiyor. Belki şu sırada Onur, Tarık ve o Fransız yemekten kalkmak üzeredirler. Daha ayık olmalıydım bu gece Onur’la yüzyüze geldiğimde. Ama beş saattir buradayım ve içimdeki çalkantıyı yatıştırıp bu kadar saati geçirebilmek için içmek zorundaydım. </p><p class="calibre1">
  Hemen yanımda, pencere önündeki etajerde Onur’un boy boy kağıtları, çeşitli kalemler, fırçalar, resim gereçleri duruyor. Dokunuyorum onlara, ellerine dokunuyormuş gibi ürpererek. </p><p class="calibre1">
  Kapının yanındaki masanın üzerinde karmakarışık bir kağıt yığını daha var. </p><p class="calibre1">
Kalkıp, desenler, karalanmış kağıtlar, yarım kalmış taslaklarla dolu bu yığını karıştırıyorum heyecanla. Yeni bir şeyler var mı? Neler yapıyor bu sıralarda? </p><p class="calibre1">
  Onu tanıdığım günlerde, bilinçaltı, korkunç cinayetlerle alt üst olmuş bir düzenin içinde eski çocukluk düşlerini geri getiriyordu. Bu karmaşayı</p><p class="calibre1">

</p><p class="calibre1">
yaşarken onları açığa çıkarıp görünür kılmaktan başka seçeneği yoktu sanki. </p><p class="calibre1">
O kocaman gagalı ölüm kuşları, kara kanatlı sinsi yarasalar, ürpertici gömütlükler, belleğinde birikmiş tüm bu korkunç görüntüler ellerine akıyor, oradan kağıtlara, tuallere dökülüyordu. Kendi kendisiyle yüzyüze gelmişti belki de yaşamında ilk kez. Sonra beni umutsuzca sevmeye başladığında iyice yıkmıştı içindeki duvarı bir yerinden. Coşkuyla dökülmüştü oradan bir süre, kendini sakınmadan, korkusuzca. </p><p class="calibre1">
  Gene benim için en çok acı çektiği günlerde, yüreklerinin olması gereken yerlerinde kocaman birer boşluk bıraktı boyadığı figürlerin. Beyaz bir boşluk ve incecik birer kan lekesi yakıştırdı oraya. </p><p class="calibre1">
  Bir başkaldırı, gerçekleşmeyecek eylemlerin yerini tutan bir ödünleme, yersiz ve anlamsız bir ruh ezikliğinin, gizli kalmış bir onur kırıklığının, olanaksız bir aşkın düşüyle çatışan gerçeğin ta kendisi idi belki de yaptıkları. </p><p class="calibre1">
  Anımsıyorum da bu korkunç kavga içindeyken bile polis ve askerden çok korkuyordu. Asker dayağı ve gözaltında ölümlerin yaygınlaştığı o dönemde, en büyük kaygısı bir gece götürülmek talihsizliğine uğrarsa polisten bir tokat yemekti! `İşte o zaman ölürüm,’ diyordu. Oysa götürülmesi için hiç</p><p class="calibre1">
bir neden yoktu. Her ne kadar bunun için bir neden gerekmiyorsa da. Ama düz bakıldığında yalnızca pek az kişinin anlayabildiği bir anlatıcıydı o ve yaptıklarının kırkbir kırkikilere sokulması için somut belirtiler görülmüyordu ortalıkta. </p><p class="calibre1">
  İnsan yaşamının şu ya da bu biçimde yani ister trafik, ister kavga içinde, isterse işkence atölyelerinde olsun ölümle sonuçlanan serüveni içinde onu ilgilendiren en çok bu son görüntüydü işte. Bu sona tüm varlığıyla karşı</p><p class="calibre1">
çıkarken yüceliyor, yaşamı, sevgiyi ancak o noktada lezzetle tadabiliyor ve yaşadığının ancak böylece bilincine varabiliyordu. Ama gene de ölümü, gerçek ölümü bilmiyordu bence. Bir ölüm oyunuydu onunki. Bir kez, şöylece, yalancıktan değivermişti tenine ölüm rüzgarı kısacık, o kadar. O daha çok başkalarının ölümünün şiirini yazıyordu. Yokluğun acıtıcı güzelliğinin peşindeydi. </p><p class="calibre1">
  Gelip yeniden salondaki büyük tualin karşısına oturuyorum. Koltuğun yanındaki küçük lamba yanıyor yalnızca ve bu yüzden pek az seçebiliyorum resmi artık. Az ötemdeki masanın üzerinde boya kavanozları var çeşitli büyüklük ve biçimlerde. Annemin reçel kavanozlarını bu yüzden anımsayıp anımsamadığımı düşünüyorum şimdi. Onu suçlamıyorum, kimseyi suçlayamam. Doğru olduğuna inandığı biçimde davrandı bana herkes. Bu doğrular benim doğrularım olmasa da çoğu kez. </p><p class="calibre1">
  Onur gelebilecek mi? Saat yirmiüçe geliyor. Niye gelmiyor hala? </p><p class="calibre1">
Onunla burada, bu evde geçirdiğimiz günlerden, akşamlardan, bütün konuştuklarımızdan kalan sesler şimdi bile havaya karışmış olarak varlıklarını sürdürüyorlar. Son bilimsel araştırmalara göre uzam ve zaman içinde seslerin hiç bir türlü yokolmadıkları kanıtlandı. Bu yüzden bardağıma uzanmak için elimi kaldırdığımda ya da yorulan bacağımı öne doğru uzattığımda onlara çarpıyorum. </p><p class="calibre1">
  Baban ne oldu? diye soruyorum Onur’a. </p><p class="calibre1">
  İki yıl sonra döndü. Annem evi satmaya razı oldu, dedem yardım etti ve borçlarını ödediler. Ama o iki yıl benim yaşamımı biçimledi sanki. </p><p class="calibre1">
  İyi ama ne yapmış o iki yıl içinde? </p><p class="calibre1">
  Bunu kesin olarak bilmiyorum. Kendisinin söylediğine göre Kore Savaşı‘na gitmiş gönüllü ahçı olarak. Gerçekten de armağanlar getirmişti. Küçük bir teyp örneğin. O küçük yuvarlak bant dönerken kendi sesimi duymak öylesine inanılmazdı ki. Bir de transistörlü radyo vardı getirdiklerinin arasında. </p><p class="calibre1">
Ama dayım bu Kore öyküsüne hiç bir zaman inanmadı. Nereden duyduysa duymuş, sonradan anneme, babamın İstanbul’a geldikten sonra Aksaray’da otel işleten Naciye adlı bir kadınla birlikte yaşadığını söylemiş. Kadın da kumarbazmış. </p><p class="calibre1">
Hatta otelin satıldığını kadının bundan sonra babamla ilişkisini kestiğini filan anlatmış. Gerçekten de babam öyle Kore’lere filan gidip ahçılık yapacak bir adam değildi. Sanırım ikinci öykü daha doğru. </p><p class="calibre1">
  Bağışladın mı onu? </p><p class="calibre1">
  Suçladım mı bilmiyorum. Sanki her şey olması gerektiği gibi olmuştu ya da bizim dışımızdaki bir güç tarafından elde olmadan gelişmişti. O yaşta insan böyle algılıyor olmalı olayları. Ama kumardan hala çok korkarım. </p><p class="calibre1">
Ben hiç kağıt oyunu oynamadım biliyor musun? </p><p class="calibre1">
  Sonra ne oldu anlatsana… </p><p class="calibre1">
  İstanbul’a göçtük. Fatih’te bir eve yerleştik. Babam küçük bir aşevi açtı Laleli’de annemin zoruyla. </p><p class="calibre1">
  Kumar oynamadı mı? </p><p class="calibre1">
  Hayır. Garip ama oynamadı. Kendine olan saygısını yitirmiş biri gibi yaşıyordu. Anneme teslim olmuştu. Yaşamla başedememiş de boyun eğmiş gibiydi sanki. Onca varlık ve itibar görmüştü ve sonra yitirmişti hepsini. Doğuştan getirdiği bir soyluluk vardı onda aslında ve bunu gizli bir dert gibi taşıdı</p><p class="calibre1">
ölene dek. Üçüncü sınıf bir esnaf lokantasına düşmüş olmayı hazmedemiyordu. </p><p class="calibre1">
Şu hale bak, ayak takımına çorba yapıyoruz, diyordu, sık sık kahırla. Şeref dayıma çok kızardı. Dayımın Bağlarbaşı‘nda büyük bir oto tamirhanesi vardı o yıllarda. Babam birlikte iş çevirmeyi önermişti ona ama dayım oralı olmamıştı. </p><p class="calibre1">
Babama güvenmiyordu sanırım. O evde uzun zaman oturduk. Sonra ben lisedeyken Şişli’ye taşındık. </p><p class="calibre1">
  Onur’ların bir kat altındaki dairede oturan iki kızkardeştiler. Büyüğü</p><p class="calibre1">
Seval Hanım’a, ayağında terlikler, başında beyaz namaz örtüsü, elinde lokma ve aşure taslarıyla apartman merdivenlerinin yemek kokulu karanlığında rastlardı Onur hep. Kırk kırbeş yaşlarındaydı belki, teni dupduruydu hala, iri siyah gözleri canlılığını yitirmemişti. Ama nedense yaşlı bir kadın gibi yürüyor, merdivenleri dura dura, yüreğine daral gelmiş gibi çıkıyor, islam, bol, uzun pardösüler giyiyordu. </p><p class="calibre1">
  Altı daireli, kule gibi dimdik, kentin isinden kararmış dışı gibi içi de ışıksız bu apartman kocasından kalmıştı. Seval Hanım’ın çok zengin olduğunu söylüyordu annesi. Bu evden başka Gemlik’te zeytinlikleri, değişik semtlerde daireleri ve dükkanları vardı. `Neye yarar, diyordu babası.’ İçi geçmiş onun, hayatı kaymış, çoluk çocuğu yok ki bunca malı bırakacak anlayayım. </p><p class="calibre1">

</p><p class="calibre1">
  Seval, Gemlik’te ilkokul öğretmenliği yaptığı yıllarda, bir yolculukta tanıştığı, tıp fakültesinde okuyan yoksul bir doktor adayıyla nişanlanmıştı. </p><p class="calibre1">
Nişanlısı her ay başında Gemlik’e onu ziyarete gelirdi. İstanbul’dan. </p><p class="calibre1">
Seval aylığının yarısını zorla ona verirdi okul giderlerini karşılaması için. </p><p class="calibre1">
Kendisi ailesiyle birlikte oturuyordu ve oldukça iyiydi ekonomik durumları. </p><p class="calibre1">
Hem zaten son sınıftaydı Yılmaz, okul bitince evleneceklerdi. </p><p class="calibre1">
  Seval’in babası Tacettin Bey, Yılmaz’ın İstanbul’a döndüğü bir pazar akşamı</p><p class="calibre1">
onun kaldığı odanın penceresinden küçücük parçalara bölünerek bahçeye atılmış</p><p class="calibre1">
fotoğraf kırpıntıları gördü. Merak etti, indi, topladı, üşenmedi, uğraşıp birleştirdi parçaları. Oldukça açık giyinmiş, yakası iyice oyuk buluzundan iri memelerinin birleştiği yerdeki uzun çizgi görünüyordu sarışın bir kadının fotoğrafıydı bu. `Bi.ci. aş… ebe..yen..ninim. Ne..hat… </p><p class="calibre1">
gibilerden bir de yazı vardı fotoğrafin üzerinde. Seval’i çağırdı Tacettin Bey. Resmi gösterdi. `Seni aldatıyor’, dedi. `Daha şimdiden hem de. Bitir bu işi. Zaten hiç ısınamamıştım. Aman kızım, sen akıllı kızsın, trajedi yaratma. </p><p class="calibre1">
Göreyim seni.’ Tacettin Bey, uzun yıllar devlet memurluğu yapmış, bir kaç yıl önce emekli olmuş olgun, güngörmüş bir adamdı. Kızlarını iyi yetiştirmiş, onlara kendilerine güvenmeyi, saygı duymayı öğretmişti. </p><p class="calibre1">
  Fotoğrafı gördükten sonra kurduğu olasılıklar, tanıdığı, bildiği hiç bir durum inandırıcı gelmedi Seval’e bir ay boyunca. Başkalarınca - annesi, babası, kardeşi Meral apaçık- olan durum Yılmaz yeniden geldiğinde aydınlanacaktı</p><p class="calibre1">
ancak. Bekledi. </p><p class="calibre1">
  Ona hiç bir şey sormadı, fotoğraftan söz etmedi geldiğinde. Dikkatle izledi her davranışını. Taparcasına sevdiği ve geleceğini üzerine kurduğu bu genç</p><p class="calibre1">
adamın kendisine duyduğu sevgide bir yapaylık sezmeye çalıştı. </p><p class="calibre1">
  Her gelişinde olduğundan daha çok yakınlık gösterdi ona, daha sıcak davrandı. Başbaşa kaldıklarında uzun uzun öpüştü Yılmaz’la. Tepkilerini gözledi. Aşırı yumuşak aşırı boyuneğer ve tepkisiz buldu onu ilk kez. </p><p class="calibre1">
Kendisine dokunan ellerinin yeterince sıcak olmadığını anladı. </p><p class="calibre1">
Bütün bunlarda bir `Kullanılma kokusu’ vardı. Aralarındaki duygu sevgiyse, bu sevgi gereğinden fazla sıradandı. Aşkın her türlü gelgitinden, hırçınlığından, küçük oyunlarından eser yoktu yaşadıklarında. </p><p class="calibre1">
  O akşamüzeri ayrılırlarken aylığının tümünü Yılmaz’ın avucuna sıkıştırdı. </p><p class="calibre1">
Her zamankinden daha kalın bir tomardı bu. Birbirlerini yanaklarından öptüler, çabucak kapadı sokak kapıs ını Seval. Üst kattaki köşe penceresine koştu. Tül perdenin arkasından baktı ona. Hızlı adımlarla yürüdü Yılmaz, sokağın köşesini dönmeden durdu, arkasına, çıktığı kapıya baktı bir an sonra bir hırsız gibi sabırsız pantolon cebine attığı para tomarını çıkardı, aceleyle saydı. Onu izledi Seval, parayı sayıp bitirene, sevinçle canlanmış</p><p class="calibre1">
adımlarla köşeyi dönüp gözden yitene dek. </p><p class="calibre1">
  İki gün sonra ona, hiç bir açıklama yapmadan `Bir daha gelme’, diye yazdı. </p><p class="calibre1">
`Nişanı bozdum, yakında başka biriyle evleniyorum.’ </p><p class="calibre1">
  Üç ay sonra kendisini isteyenlerin en varlıklısıyla evlendi. Kendisinden kırk yaş büyük, İstanbul’da oturan Gemlik’li bir dişçiyle. Evlendiğinin hemen ilk günlerinde kocasının hastalık derecesinde cimri bir adam olduğunu gürdü. Onbir yıl boyunca yaşlı ve hastalıklı kocasının bakıcısı gibi yaşadı, her gün ölümünü bekleyerek. </p><p class="calibre1">
  Dul kaldıktan sekiz ay sonra zamansız bir kanama nedeniyle doktora gitmesi gerekti. Bütün o yıllar boyunca Yılmaz’ı izlemiş, onun kadın hastalıkları</p><p class="calibre1">
uzmanı olarak Kadıköy’de muayenehane açtığını öğrenmişti. Ona gitti. </p><p class="calibre1">
Birbirlerini tanımakta zorlandılar ilk anda. Seval, olgunlaşmış, daha da güzelleşmişti. Oldum olası ağır bir kızdı ama şimdi büsbütün hanımefendi bir görünümdeydi. Yılmaz ise biraz kilo almış, biraz saç yitirmiş ama gene de çekiciliğine zarar vermemişti bunlar. Birbirlerine biraz çekingenlikle, biraz ezik yaklaştılar. Yılmaz üç yıl önce bir müzik öğretmeniyle evlenmiş</p><p class="calibre1">
olduğunu söyledi Seval’e. Bunu bilmiyordu Seval. Evlenmemiş olduğunu duymuştu en son. Biraz sıkıldı oraya geldiğine. Niye gelmiş olduğunu sordu kendine. Bilmiyordu. Yaşamı Yılmaz’ı çıkarıp attıktan sonra bir yanılgı, bir saçmalık, pişmanlık olarak görünmüştü gözüne yıllarca. Masaya yatıp da bacaklarını açtığındàBöyle olmamalıydı’ diye geçirdi içinden. Onu bağışlayabilirdi. En azından kendisi için yapmalıydı bunu. Oniki yıl Yılmaz’a duyduğu ve nefret sandığı bir özlemle yaşamıştı. Kendisini ondan nefret ettiğine inandırmış mutsuz yaşamının sorumluluğunu Yılmaz’a yüklemişti. </p><p class="calibre1">
  Muayene bitip giyindiğinde, `Niye bıraktın beni o zaman?’ diye sordu Yılmaz. </p><p class="calibre1">
Seni öyle çok seviyordum ki. `Niye mektuplarıma cevap vermedin, çıkıp geldiğimde niye görüşmek istemedin benimle?’ `Mektuplarını açmadım bile,’ </p><p class="calibre1">
dedi Seval. O fotoğraftan söz etti ona yalnızca. Verdiği parayı saydığını</p><p class="calibre1">
gördüğünü söylemedi. Güldü. </p><p class="calibre1">
  Yılmaz. `Ne çocukluk,’ dedi. Èvet, bir ara öyle biri oldu ama bir iki ay sürdü bu, aşk filan da değildi öyle. Bir kaç kez yattık onunla yalnızca. </p><p class="calibre1">
Kaldığımız evin üst katında oturan geçkin bir duldu. İlk cinsel deneyimimi onunla yaşadım. Doğrusu, çok şey öğrenmiştim ondan. Daha önce kadın cinsel organını tıp kitaplarında ve otopsilerde görmüştüm yalnızca. </p><p class="calibre1">
Yaşamamıştım ne olduğunu.’ Ò kadın benim oniki yılımı çaldı,’ dedi Seval. </p><p class="calibre1">
  İlişkileri iki yıl sürdü. Her türlü coşkunluğun ve umarsızlığın alabildiğine yaşandığı iki yıl. Bir gece, `Sana olan borcumu ödeme fırsatı vermedin bana,’ dedi Yılmaz. `Sana son kez geldiğimde bana her zamankinden daha çok para vermiştin. </p><p class="calibre1">
Aylardır parasızlıktan alamadığım tıp kitaplarını almıştım onunla. Kendi kendime sanki bildi de verdi, diyordum. Sana karşı boynum eğriydi bu yüzden.’ </p><p class="calibre1">
  İki yıl sonra Yılmaz’ın karısı, Seval’in evindèbastırdı’ onları. Olay örtbas edildi. Yılmaz karısına döndü, Seval tanrıya sığındı. </p><p class="calibre1">
  Bütün bunları Onur’a Meral anlattı, bir Cumartesi, öğle sonrası iki sevişme arasında. Seval Hanım Gemlik’teydi. Meral’le yanyana yatıyorlardı loş odada. </p><p class="calibre1">
Kadın dolgun, beyaz gövdesini doymak bilmez bir iştahla sunuyordu ona günlerdir. İlk baştan çıkarılışıydı bu Onur’un. </p><p class="calibre1">
  Erkek olmanın bilincine vardığı ilk deneyimiydi. Gene de yaşadığı en keskin duygu korkuydu. Seval Hanım tarafından `basılmaktan’ öylesine ürküyordu ki duyduğu zevk sakatlanıyordu: Annesinin, komşuların, Seval Hanım’ın duyması</p><p class="calibre1">
ölüm demekti onun için. Ama Meral’den ayrılır ayrılmaz yeni bir buluşmayı</p><p class="calibre1">
beklemek ve düşlemenin verdiği heyecan o kadar güçlüydü ki korkusunu alt ediyor, her çağrıldığında koşa koşa geliyordu yeniden. </p><p class="calibre1">

</p><p class="calibre1">
  Liseyi bitirmişti o yaz. Babası lokantayı satmış dayısının aracılığıyla Boğazda bir gazinoda şefgarson olarak çalışmaya başlamıştı. İyi kazanıyordu, seviliyordu, başarılıydı işinde. Mutlu görünüyordu. Annesi ise gitgide daha sessiz, daha yorgun, daha hastalıklı bir kadın olmaktaydı nedense. Bir türlü İstanbul’a alışamamıştı belki de. Hemen hemen evden çıkmıyor, sürekli başı ağrıyordu. İstanbul’a ilk geldikleri yıllarda altı aylık bir kız çocuk yitirmişti ve o zamandan bu yana mutsuzluğu onmak bilmemişti. </p><p class="calibre1">
Kaloriferli olduğu için bu eve taşınmışlardı bir yıl önce amàÖrümcek yuvası’ diyordu bu kata ve kendini kapatılmış duyuyordu. </p><p class="calibre1">
  Meral ablasından altı-yedi yaş küçüktü. Vakıflarda memurdu. Kumral, geniş</p><p class="calibre1">
yüzlü, alımlı bir kadındı. Hiç evlenmemiş olduğunu söylemişti Onur’a. ‘Beni isteyenleri beğenmeyip evde kaldım,’ demişti hoş bir kahkaha atarak. </p><p class="calibre1">
  Taşındıkları ilk günlerde onlara yardımcı olmuş, sonra o işe, Onur okula giderken merdivenlerde, kapıda, kimi kez de eve en yakın otobüs durağında karşılaşıp havadan sudan konuşmuşlardı. Yaz başında bir pazar günü düşen perde kornişini takmasına yardımcı olması için Onur’u çağırmıştı Meral. Yeni yetmelikten genç bir adam olma yoluna giren Onur’un parıltısına kapılmış</p><p class="calibre1">
olmalıydı. Ya da bu yaştaki yalnız kadınlarda görülen genç erkeklere yakın olma, onlarla bir arada bulunma, anlayışlı bir abla gibi dostluk kurup bununla yetinerek doyum sağlama, genç gözlere elden gitmekte olan cinsel çekiciliğini sınamak için gereksinme duyma çabalarının bilinçsiz itisiyle sıcak bakıyordu Onur’a. </p><p class="calibre1">
  O gün dekolte bir giysi vardı üzerinde ve kornişin ucunu tutarken omzu ve göğsü açılıvermişti birdenbire. </p><p class="calibre1">
  Onur bakmamak istemiş ama gördüğünde utançla kızarmıştı yüzü. Düzgün, yuvarlacık, pembe bir omuzdu bu. </p><p class="calibre1">
  Düşlerine girmişti sonraki günlerde. Koltuğun sapına basmış, tavana uzanmıştı Onur o gün. Meral Abla perdenin kornişten sarkan kısmını tutuyordu bacaklarının hemen yanında durarak. Dokunmuş muydu yoksa Onur’a kazayla, perdeyi yukarı kaldırırken? </p><p class="calibre1">
  Seval Hanım mevlit’e gitmişti. `Benim aptal ablam,’ diyordu Meral. </p><p class="calibre1">
`Giyinip süslense, kendine baksa… Ama öbür dünyada yaşıyor o. Bu taraftan umudu kesti. Hiç değilse bana karışmasa…’ </p><p class="calibre1">
  İş bitince kadın èlleriyle’ yaptığı tatlıyı Onur’a yedirmekte direndi. </p><p class="calibre1">
`Genç erkeklere yararlıdır,’ dedi göz kırparak. `Kız arkadaşın vardır herhalde.’ `Yok,’ dedi, Onur. `Kızlar çok çocuk. Ben onlardan hem yaşça, hem ruhen daha olgunum. İki yıl geç gittim okula. Tatlı çok güzel, ellerinize sağlık.’ Güzel kadın, diyordu içinden. Güzel. Buna benzer şeyler duymuştu arkadaşlarından. Genç erkeklere düşkün, görmüş geçirmiş, orta yaşlı kadınlar vardı. Her yerde rastlanıyordu böylelerine. Doğrusu onlardan biriyle karşılaşmak hiç de kötü bir şey değildi. Bir kere kızlar gibi yasakçı</p><p class="calibre1">
değillerdi, yok artık daha neler, neyse, ikincisi bunlar temiz pak, hastalıksız kadı nlardı. Ayrıca senden hiç bir şey beklemiyorlar, öyle evlenelim filan numaralarına girmiyorlardı. İstedikleri tek şey gücü yerinde bir erkek, eh o da sende var… Sevecen sabırlı oluyorlardı ve her şeyi öğretiyorlardı insana üstüne üstlük. O iğrenç genelevlere gideceğine, öyle değil mi? </p><p class="calibre1">

</p><p class="calibre1">
  Onur birden seçilmiş olduğunu sezdi. Başına talih kuşu konmuş gibi duydu kendini. Ama aynı anda, elinde lokma ve helva kaplarıyla kapı kapı dolaşan Seval Hanım’ı anımsadı. Telaşla kalktı, `Ben gideyim artık,’ dedi. </p><p class="calibre1">
Kapıya attı kendini. </p><p class="calibre1">
  Seval Hanım yaz aylarında daha çok Gemlik’teki evinde kalıyordu. Bir yaz sabahı Onur merdivenlerden inerken Meral Abla’nın kapısı açıldı, sabahlıkla sahanlığa çıkıp önünü kesti onun. `Nereye gidiyorsun?’ diye sordu. `Balık tutmaya’, dedi Onur. Òff, çocuksun,’ dedi Meral eliyle saçlarını savurarak. </p><p class="calibre1">
`Çok aptalca bu.’ `Hiç de değil, dedi Onur. ‘Bir deneseniz ne kadar eğlenceli olduğunu anlarsmız.’ `Bir dakika gel,’ dedi Meral daire kapısından içeri çekilerek ve şaşkın bakan Onur’a eliyle işaret ederek, `Gelsene…’ Onur içeri girdi, kapıyı örttü kadın. </p><p class="calibre1">
  Holde karşı karşıya durdular. `Sen balık mı tutmak istiyorsun?’ Èvet, yani şey, isterseniz siz de gelin,’ dedi Onur bocalayarak. `Beni tut,’ dedi Meral. </p><p class="calibre1">
Sabahlığını kollarından kaydırıp yere bıraktı. </p><p class="calibre1">
  Yaz boyu sürdü bu ilişki. Annesi sezdi mi bilmiyor Onur. Anlayamadı. </p><p class="calibre1">
  Ekim başında göğsündeki sertlik yüzünden hastanelere, doktorlara gidip durdu Meral. Buluşamadılar artık. Aralıkta göğsü alındı. Hastaneden döndüğünde ziyaret etti onu Onur, annesine söylemeden. Yatağın kıyısına oturup elini tuttu onun Seval Hanım görmeden. `Tek göğüsle kaldım,’ dedi Meral. `Salağın birini bulup geç de olsa bir evlilik yaparım diyordum olmadı.’ İçi burkuldu Onur’un. `Neyse sen üniversiteyi bitir de ben sana güzel bir kız bulurum. </p><p class="calibre1">
Evlilik iyidir,’ diyen Meral’e gülümsemeye çalıştı. </p><p class="calibre1">
  Sonra sanki aralarında hiç bir şey geçmemiş gibi eskiye, merdivenlerde, durakta karşılaştıkları günlere döndüler. Meral Abla durgunlaştı. Gözlerinin ta derinine bir kırıklık geldi oturdu. Tırnaklarını kırmızı ojeyle boyamıyordu artık. Bazen kaçığı tutturulmuş çoraplarla sokağa çıktığı bile oluyordu. </p><p class="calibre1">
  Kızcağız birdenbire yaşlanıverdi sanki, dedi annesi. </p><p class="calibre1">
  Mutfağa gidip yiyecek torbasını dolaptan çıkarıyorum. Ekmeğin ucunu kesip içine bir parça salam koyuyorum. Söz verdi, geç de olsa gelecek. Tarık’ın gevezeliği geliyor aklıma. Tarık’ı hiç bir zaman sevmedim. Bu gece nefret ediyorum artık. Belki de yemekten sonra başka bir yere götürdü onları, bırakmadı Onur’u. Aslında onu parmağında oynatıyor Tarık. Kullanıyor. Bunu Onur’a söylesem, işim bu, der, patron olan o, bunun için para veriyor bana. </p><p class="calibre1">
  İnatla bekleyeceğim burada. Gelmeyecekse, gelmediğini görmeliyim. Emin olmalıyım bundan. Sandviçimi iştahsız yiyorum. Çok sigara içtim. Duman içinde içerisi. </p><p class="calibre1">
  Camları açıyorum yeniden. Artık sigarama karışan biri yok. Ayhan yok artık. </p><p class="calibre1">
Onur’la karşılaşıncaya kadarki birbuçuk yılı nasıl uyum içinde, nasıl hoş</p><p class="calibre1">
geçirmiştik Ayhan’la. Ona aşık olmasam bile sevilmenin güzelliğini yaşamıştım o süreçte doya doya. Bir süre dümdüz bir çizgide yol almış, kendimi bulmuştum. </p><p class="calibre1">

</p><p class="calibre1">
  Camları kapatıyorum. Yeniden koltuğuma oturup ayaklarımı bir sandalyenin üstüne uzatıyorum. Yeni bir sigara yakıyorum. Uzun bir gece olacak bu gece. </p><p class="calibre1">
Bir süre dümdüz yol aldığım çizgi nerede bir dönemeç yaptı? </p><p class="calibre1">
  Başlangıcı düşündüğümde kendimi son noktada buluyorum ve yaşananlar sondan başa bir seyir izliyor ister istemez. Böylece çok uzakta kalıyor bir çok şey ve ben virajı alamadığım o dönüş anını, hemen arkasından da beklenmez bir biçimde yoldan çıkışımı bir türlü açıklayamıyorum kendi kendime. </p><p class="calibre1">
  Bellek, belli bir an belli bir yerde takılıp kalır. Bir sabah ya da geceyarısı, kar kokan bir öğle üzeri, bir yaz akşamı; bir sokak ya da oda kapısında, bir lokanta masasında, güneşi emmekten yorulmuş bir dal ucunda takılır kalır. Çok sonraları o yerin ve o anın fotoğraf durağanlığı ile belleğinize işlenmiş olduğunu görür ve orada, o anda bir daha hiç bir zaman o eski siz olmamacasına derin, köklü ama adını koyamayacağınız bir değişim geçirmiş olduğunuzun ayrımına varırsınız. </p><p class="calibre1">
  Bir akşamın kalabalığından kalmış bir yüz. Kalın düz kaşlar ve iri siyah gözlerin uzunca bir burunla yarattığı uyuma abartıyla katılan geniş ağzın çocuksu kıvrımı. Gülmekle hoşnutsuzluk arasında kararsızlık bir kıvrım. </p><p class="calibre1">
Güzellikle çirkinlik arasında bocalarken yalınlık, içtenlik, kendine güven ve aldırışsızlıkla aydınlanmış dupduru bir yüz. Nedeni anlaşılmaz bir pırıltı, çekicilik. </p><p class="calibre1">
  Evet, tabii anımsıyorum, diyorum. Bir serginin açılışında karşılaşmıştık sizinle aylar önce. Biz çıkarken siz giriyordunuz kapıdan. Kalamamıştık. </p><p class="calibre1">
Geçirdiğimiz saldırıdan sonra da size geçmiş olsuna gelmeyi hep istedik Ayhan’la ama, fırsat olmadı henüz. Geçmiş olsun. </p><p class="calibre1">
  Bekleriz, diyor, çok seviniriz. Artık o kadar az görebiliyorum ki Ayhan’ı, özlüyorum. </p><p class="calibre1">
  Sen istedin, diye söze giriyor, Ayhan. Sen yarattın bu ayrılığı. </p><p class="calibre1">
  Gülüyorlar. </p><p class="calibre1">
  Bekleyecekler bizi. Karısı ve o. Sevinecekler onlara gidersek. Üzülüyorum. </p><p class="calibre1">
Bir karısı olmamalıydı onun. Banane peki, neden olmasın? </p><p class="calibre1">
  Karısı yüzünden evine gitmek istemiyor Ayhan. `Sevimsiz ve sıkıcı bir kadın,’ dedi bu sabah. `Konuşmaz, bizden çok rahatsız olmuş gibi oturur yanımızda öylece. </p><p class="calibre1">
  Toplumsal bir varlık değil. İşyerine gidelim, yeni işine başlamış.’ </p><p class="calibre1">
  Bu yüz, o geceki yüz mü? Bu kadar güzel miydi? Güzellik denebilir mi bu incelikli uyuma? Gövdesi açık kahve giysilerin içinde ince, dik, masa başında oturuyor. Masanın arkasındaki geniş pencereden bahçedeki sık ağaçların koyulttuğu bir ışık doluyor odaya. Büyük elleri bir kağıdı katlıyor, bilmeden, bıkmadan, daha küçük, daha kalın katlıyor, daha zor katlıyor. </p><p class="calibre1">
Ellerinin üzerindeki damarlar kabarıyor bunu yapıyor. </p><p class="calibre1">
  Aynı odadayız onunla, aynı havayı soluyoruz. Aynı loşluk içinde hoşnutuz. </p><p class="calibre1">
Koridordaki ayak seslerini, derinlerden gelen telefon zilini duyuyoruz. </p><p class="calibre1">

</p><p class="calibre1">
Birbirinin eşi fincanlardan aynı kahveyi içiyoruz, birbirimize gülümseyerek. </p><p class="calibre1">
Olayın sarsıntısını çoktan atlattığını, bu yeni işine alışmaya çalıştığını</p><p class="calibre1">
söylüyor. Sesi, bakışı yumuşak ama duruşu tedirgin. Hafif yan oturmuş koltuğa, uzun zaman aynı yerde oturup kalamaz biriymiş gibi ve işte bu eğreti oturuş ele veriyor, o erkeksi görünüş altında kolayca sezilip duyumsanabilir bir çocuksuluk gizlediğini. </p><p class="calibre1">
  Çok yazık, diye takılıyor Ayhan. Sermayeye hizmet etmeye karar verdin demek. </p><p class="calibre1">
Neler ummuştum senden oysa… </p><p class="calibre1">
  Tarık eski arkadaşım, diyor Onur. Akademiyi bitirdiğimde birlikte çalışmıştık onunla. Reklamcılığı düşünmüyordum hiç ama ne yapalım, yaşam zorluyor işte. </p><p class="calibre1">
  Son sözcüklere bir şaka tonu yükleyerek ellerini iki yana açıyor. </p><p class="calibre1">
  Okuldaki odamızdan sonra bütün bu şıklığa bir deyiceğim yok tabii, diyor Ayhan, -gözlerini odanın içinde gezdirerek. Eh, ünvanın da tumturaklı. </p><p class="calibre1">
Sanat Yönetmeni… Ne diyelim, hayırlı olsun. </p><p class="calibre1">
  Deneyeceğim bir süre, diyor Onur alçakgönüllülükle gülümserken. </p><p class="calibre1">
  Yok biliyorum, becerirsin, iyi becerirsin. Benimki ayrılık acısı, diyor Ayhan. </p><p class="calibre1">
  Sesini yükseltmiyor Onur, ama hızlanıyor konuşması. Tarık tarafından nasıl kandırıldığını anlatıyor. Almanya’dan döndüğünden beri peşindeymiş zaten. </p><p class="calibre1">
Sonra çalışmadan geçirdiği iki ayın nasıl moral bozucu olduğunu, maddi manevi bir çok sorunun yanında resim yapmasına bile olanak vermediğini söylüyor. </p><p class="calibre1">
Burada saatlerle bağımlı olmayacak. İstediği zaman gelip gidebilecek. </p><p class="calibre1">
  Buna inanıyor musun? diyor Ayhan. Böyle yerlerde nasıl bir çalışma temposu olduğunu bilmiyor musun? Sen istesen bile iş seni bırakmayacak oğlum. Gecen gündüzün olmayacak göreceksin… </p><p class="calibre1">
  Sanmıyorum, bu kadar kaptırmam kendimi. Resim yapmak istiyorum. </p><p class="calibre1">
  Tarık şu sıralar kullanmadığı küçük bir daireyi de ona bırakmış atölye olarak kullansın diye. Pazar günü taşıyacakmış resimlerini, gereçlerini oraya. </p><p class="calibre1">
Evde çalışamıyorum, diyor. Çok istiyordum bir atölyeye sahip olmayı. Belki işi kabul etmemde en önemli etken oldu bu. </p><p class="calibre1">
  Eh; transfer ücreti sayılır bu, diyor Ayhan. Tanırım Tarık’ı. İşini bilir kerata. Allah bilir garsoniyeriydi orası, senin için boşaltmış olmalı. </p><p class="calibre1">
Gülüyor Onur. </p><p class="calibre1">
  Hayır, boşaltmadı, olduğu gibi bıraktı. </p><p class="calibre1">
  Tamam, yanılmamışım. </p><p class="calibre1">
  Haklı olabilirsin. Karısından yeni ayrıldı. Kadın evi bırakıp gitmiş. </p><p class="calibre1">
İkinci bir eve gereksinmesi yok her halde bu sıralarda… </p><p class="calibre1">
  Gülüyoruz. </p><p class="calibre1">

</p><p class="calibre1">
  Bir an başını kaldırıyor ve dikkatle kendisine baktığımı görüyor. Bocalıyor, elindeki katlanmış kağıdı küllüğe bırakıyor. Hemen yerinden kalkıp sigara tutuyor bize. </p><p class="calibre1">
  Aldırma bana, diyor Ayhan. Çok sevindim gerçekten. Ama doğruyu söyle, ayrılma kararında bu işin sana önceden önerilmiş olmasının da payı var değil mi? </p><p class="calibre1">
  Belki ama az. Aslında kendi çalışma alanımın dışında duyuyordum kendimi fakültede. Dersim az olacağı için resim yapabilmeyi ummuştum başlangıçta ama her şey öyle karışıktı ki Ayhan… </p><p class="calibre1">
  Bunları söylerken odanın ortasında ayakta duruyor. Bize bakıyor. Sezmesin kimse ruh inceliğini, gerçekte kırılıp dökülür olduğunu, kabuğunu ne kadar kalınlaştırmış olursa olsun zedelenmeyecek kadar sertleştirememiş olduğunu diye, nasıl olması gerekiyorduysa öyle olabilmiş gibi bakıyor. -bir an, bana-Sigaramı yakıyor. Kokusunu duyuyorum eğildiğinde, başım dönüyor. Yaşamım boyunca özlediğim koku bu. Başımı kaldırıyorum birden ve bana bakan gözleriyle çarpışıyorum. Küçük bir sersemleme. Darbe oldukça şiddetliydi ama o hiç bir şeyden kolay etkilenmez bir vurdumduymazlıkla geçip gidiyor odanın öbür ucuna. </p><p class="calibre1">
  Gürültülü bir kalabalık, sesler, içki bardakları. Tanıdık yüzler, tanımadığım, sürekli olarak gördüğüm yüzler. Abartıyla yinelenen beğeniler ya da kayıtsızlıklar. </p><p class="calibre1">
  Verilen randevular, alınan sözler, ikiyüzlülükler, dedikodular, umarsız iç</p><p class="calibre1">
sıkıntılarıyla hırçınlaşmalar. Sıradanlıklar, gizli kapaklılıklar. Uluortalıklar. </p><p class="calibre1">
Yalnızca içmek için gelenler, yalnız içemeyenler. İçki bardakları. </p><p class="calibre1">
Yerlere atılmış sigara izmaritleri. Bir kadeh daha. </p><p class="calibre1">
  Niye böyle; diye soruyorum Ayhan’a. Kimse kendisi değil nicedir. Açık olan şu ki hiç bir şey yolunda gitmiyor artık. </p><p class="calibre1">
  Onur’un resimlerine bakıyoruz. </p><p class="calibre1">
  Resimler sende bu etkiyi mi bırakıyor? </p><p class="calibre1">
  Hayır, insanlar. Kaçıncı içkin bu? Bu sergiye yeniden, kimsenin olmadığı</p><p class="calibre1">
bir zamanda gelmek istiyorum. </p><p class="calibre1">
  Çarpıntılı devinimlerle oradan oraya gidip gelen, resimlerin önünde dikilip duran insanlar, soluk almayan canlılar arasında bakılamaz bu resimlere. Ne kadar ölüyüm, nasıl yabancı ve yalnızım şimdi. </p><p class="calibre1">
  Gene geliriz tabii de sende bıraktıkları izlenimi merak ediyorum; diyor, Ayhan. Ben çoğunu biliyorum. Yurt dışında yaptıkları. Ama sen ilk kez görüyorsun. </p><p class="calibre1">
  İnip çıkan, hırçın kara kıvrımlarla, yumuşak geçirgen fırça izlerinin altından seçilen toprak sarıları, acı yeşiller, mavimsi bulut beyazları, gelincik kırmızıları ve puslu maviler. Patlamaya hazır bir durağanlık. </p><p class="calibre1">
Nesnelerin özüne bakmış sanki. Neyse o, ölüm, yokluk ya da dirim. Bilinenleri en tanınmayana dönüştürürken var oluş amaçlarını irdelemeye çalışmış belki de. </p><p class="calibre1">
Bu yolla o im ya da izi kendisinin kılmış kusursuz bir kavrayışla. Coşkulu bir ritmin kararsız gibi görünen el işlemeleriyle varlığı-yokluğu sorgulamış</p><p class="calibre1">
ve bu çelişkiden yola çıkmışken anlaşılmaz bir uyumla bu ikisini bir araya getirmiş. </p><p class="calibre1">
  Bunu beklemiyordum, diyorum Ayhan’a. Olağanüstü resimler bunlar. Çok özgün, şaşırtıcı. </p><p class="calibre1">
  Evet, diyor. Bu yüzden kaygılanıyorum ya. Rekla zamanını ve yaratıcılığını</p><p class="calibre1">
çalacak onun. </p><p class="calibre1">
  Az ötede resimden çok ressamlara meraklı olduklarını bildiğim iki kadınla konuşuyor Onur. Onlara doğru eğilmiş. Heyecanla anlatıyor, ne anlatıyorsa. </p><p class="calibre1">
Salonun dibinde bir kadın sarı gözlerini ürküntüyle açmış Onur’a bakıyor. </p><p class="calibre1">
Kalçalarını daha da geniş gösteren pileli bir etek, rüküş fiyong yakalı</p><p class="calibre1">
beyaz bir buluz giymiş. Kulaklarında sıradan, sallantılı altın küpeler, kolunda altın bilezikler. Yüksek ökçeli rugan, burunları sivki ayakkabılar. </p><p class="calibre1">
  Şu kadın kim? diye soruyorum Ayhan’a. Şu köşedeki? </p><p class="calibre1">
  Ha işte o Onur’un karısı, diyor. Güler şapşalı. Aslında Güler olmamalıydı</p><p class="calibre1">
adı, hiç gülmez çünkü. </p><p class="calibre1">
  Onur yanımıza geliyor. Kutluyoruz. </p><p class="calibre1">
  Suna çok etkilendi, diyor Ayhan. </p><p class="calibre1">
  Dergi için bir konuşma yapalım sizinle, diyorum Onur’a. </p><p class="calibre1">
  Olur, ne zaman isterseniz. Bir akşam bize, eve gelin Ayhan’la isterseniz. </p><p class="calibre1">
Daha rahat konuşuruz. </p><p class="calibre1">
  Ayhan’a bakıyorum. </p><p class="calibre1">
  Geliriz, diyor. Cuma akşamı uygun mu? </p><p class="calibre1">
  İyi, uygun, diyor Onur, benimle aynı anda. </p><p class="calibre1">
  Rekla nasıl gidiyor? diye soruyor Ayhan. </p><p class="calibre1">
  Fena değil, diyor Onur. Hoş, iki ay oldu daha ama. </p><p class="calibre1">
  Gene de bu işi uzun zaman sürdüremem gibi geliyor bana ya neyse. Sen de gel Ayhan, birlikte çalışalım. </p><p class="calibre1">
  Gülüyor Ayhan. </p><p class="calibre1">
  O iş bana göre değil. Hem sizin işinize yaramam ben. Ne yapacaksınız oğlum uzatmalı bir doçenti. </p><p class="calibre1">
  Canım yakında profesör olursun nasıl olsa. </p><p class="calibre1">
  O zaman düşünürüz. </p><p class="calibre1">

</p><p class="calibre1">
  Beni alsanıza, diyorum birdenbire, şakayapar gibi, denetimsiz. </p><p class="calibre1">
  Gerçekten ister misiniz? diye soruyor Onur ilgiyle. </p><p class="calibre1">
  Yok yok, öylesine söyledim, diyorum. Bazen dergiden bıktığım anlar oluyor, bundan olmalı. </p><p class="calibre1">
  Sizin gibi birine gereksinmemiz var aslında. Eğer düşünürseniz hemen… </p><p class="calibre1">
  Şuna bak ne çabuk benimsemiş. Rekla’dan biz diye söz ediyor artık, diyor Ayhan. </p><p class="calibre1">
  Bu konuda hiç deneyimim yok, diyorum. Ajanslar bunu önemsiyorlar. </p><p class="calibre1">
  Ama siz bilinen birisiniz, yazı yazıyorsunuz ve basın deneyiminiz var. </p><p class="calibre1">
Kolay kavrarsınız işi. Yardımcı olurum size, diyor Onur. </p><p class="calibre1">
  Yabana atılır bir öneri değil bu, iyi düşün, diyor Ayhan kolumu okşayarak. </p><p class="calibre1">
  Onur’a bakıyorum. Sonra kısacık bir an resimlerinde gezdiriyorum gözlerimi. </p><p class="calibre1">
Yeniden yüzüne baktığımda bir tanışıklık duygusuyla sarsılıyorum birden. </p><p class="calibre1">
Aslında çok önceleri karşılaşmış olmalıyız biz. Yoksa nasıl bu kadar yakın duyabilirim onu kendime? İçimde bir yer sızlıyor. Tehlikeli bir alanda ateş</p><p class="calibre1">
altında geziniyormuşum gibi ürperiyorum. Sonra birdenbire ona her şeyi anlatabileceğimi sanıyorum. Dere Sokağı‘nı, Mahsun Garip’i, Ayhan’ın benden kendi evim için kira aldığını, pirinçleri yıkamadığını, ütü masasını salona taşıyarak ütü yapıp her yeri dağıttığını, beni nelere zorlamış ve sertleştirerek içimdeki sevgi suyunu kurutmuş olduklarını, Na’nın beni nasıl kapı dışarı ettiğini ve kapı ve pencere aralıklarından sızıp, ona görünmeden onun yanında nasıl yaşamaya çalıştığımı, bütün bunların bana pahalıya patlamış</p><p class="calibre1">
olduğunu anlatabilirim. </p><p class="calibre1">
  Ellerine bakıyorum. Sigarayı tutan uzun parmaklı, iri ellerine. Onları</p><p class="calibre1">
tanıyorum. Tarih öncesinde birlikteydim bu ellerle. Birlikte yaşıyordum onunla. Sonra bir volkanın lavları altında kaldık ve yok olduk biz. Ama işte şimdi yeniden doğuyoruz ve ben onu yeniden amansız bir korkuyla, umutsuzca özlüyorum:</p><p class="calibre1">
  Bir hafta on gün kadar kararsızlıklar içinde beklemiştim. Rekla’da çalışmamın ya da çalışmamamın benim için Onur’la birlikte olmak ya da olmamak anlamını taşıdığını seziyor, aramızda gelişebilecek olanlardan ya da benim tek yanlı ilgimin getireceği acılardan uzak kalmayı seçmeye çabalıyordum. Ama Ayhan her zamanki rahatlığıyla yüreklendirdi beni o günlerde. En azından bu alanda deneyim kazanmak açısından bir süre çalışmamın iyi olacağı görüşündeydi o. </p><p class="calibre1">
  İki katlı eski bir ev onarılmış Rekla’nın yönetim yeri olarak yeniden düzenlenmişti. Derginin havasız, ışıksız, kalabalık çalışma ortamından sonra buradaki odam çok güzel görünmüştü gözüme. Küçük, halı kaplı, penceresi ön bahçeye ve yola bakan bir odaydı. Burayı bana verirlerken biraz kayırılmış</p><p class="calibre1">
mıydım? Onur’mu etkili olmuştu bunda? </p><p class="calibre1">
  İlk günler belli bir işle uğraşmadım Rekla’da. Olup biteni kavramaya çalıştım. Sonraları daha çok Onur’un yardımcısı olarak çalıştım ve basınla ilgili işlerden sorumlu oldum. </p><p class="calibre1">
  Birbirimize ne zaman `Sen’ demeye başladık bilmiyorum. Ben önermiş</p><p class="calibre1">
olabilirim bunu. Onur, işinde ondan beklemediğim kadar coşkuluydu. Bana sevecenlikle karışık bir saygı ile yaklaşıyor, aramızdaki uzaklığı kimbilir nasıl bir önseziyle korumaya çalışırken, zaman zaman yapay, abartılmış bir kayıtsızlığa düşüyordu. Anlıyordum ki bana duyduğu ilgiden kendisi de ürküyor. </p><p class="calibre1">
Bunu bilinçle, yaşamına girmekte bunca gecikmiş birine sunabileceği tek duygu olan dostlukla perdelemeye çalışıyordu. Dostluğun tatlı ve avutucu güzelliğinin bir süre sonra Ayhan, ben ve kendisi için yürek yakan bir acıya dönüşmesine çok az zaman kalmıştı oysa. </p><p class="calibre1">
  Binanın arkasındaki oldukça geniş, bakımlı bahçede eskiden kalma bir kameriye vardı. İyi havalarda, boş kaldığımız ya da dinlendiğimiz saatlerde orada oturur çay içerdik arkadaşlarla. Bahar erken gelmişti o yıl. Akşamüzerleri, çıkmadan önce kameriyede oturup söyleşmekten hoşlanıyorduk. </p><p class="calibre1">
  Mayıs başında bir akşam ikimiz de eve gitmek için acele etmiyoruz ve kameriyede içki içiyoruz Onur’la. Rekla’ya çok çabuk alışmış, tempoya kolayca ayak uydurabilmiş olduğumu söylüyor. İşleyişi kavrayışımdaki başarımı</p><p class="calibre1">
övüyor. </p><p class="calibre1">
  Gün batımında, dört yanı sarmaşıklarla kaplı duvarlarla kapalı bahçeye düşen koyu sarı ışık çizgileri ve mor gölgeler yavaşca çekiliyor, serinliğin havadaki ışık tozlarını koyulaşan toprağa serpiştirdiği akşam saatlerine kayıyoruz birlikte. Konuşurken durup uzun uzun bana bakıyor. </p><p class="calibre1">
  Seni yeni tanıyorum ama etkileniyorum kişiliğinden, diyor birdenbire. </p><p class="calibre1">
Güçlüsün, yeteneklisin. </p><p class="calibre1">
  Birbirimizi önceden tanıyor muyuz biz? diye soruyorum, elimde olmadan. </p><p class="calibre1">
  Sana da mı öyle geliyor? </p><p class="calibre1">
  Gözgöze geliyoruz. İlk kez korkusuzca bakıyor bana ve ikimiz de yeniliyoruz. </p><p class="calibre1">
Kendiliğinden gelen bu beklenmez buluşmanın şaşkınlığıyla bir an kör ve sağır oluyorum sanki. </p><p class="calibre1">
  Havadaki kokuyu duyuyor musun? diyorum ona, sesimi denetleyemeden. Titrek, cılız, erimiş bir ses bu. </p><p class="calibre1">
  Evet, biçilmiş çimen kokuyor. İçimde bir kıpırtı var, belki de sıkıntı, huzursuzluk… Bahardan olmalı, diyor usulca. </p><p class="calibre1">
  Kalkıyoruz. Bir an ayakta karşı karşıya duruyoruz. Havayı kokluyorum yeniden. Sevecenlikle gülümsüyor bana. </p><p class="calibre1">
  Pazar günü Ayhan’la piknik yapacağız kırlarda, diyorum, siz de gelsenize… </p><p class="calibre1">
  Tarlaların, bahçelerin arasından tepelere doğru tırmanan ince yolda kıvrıla kıvrıla ilerliyoruz. Önde, arabayı kullanan Ayhan’ın yanında oturuyorum. </p><p class="calibre1">
Arkada ise Onur, Güler ve iki çocuğu var. Onur arabasını almadı. </p><p class="calibre1">
Tek arabayla gitmeye karar verdik. </p><p class="calibre1">

</p><p class="calibre1">
  Çocukluğunun yaz gecelerinde yemişlikte kalıp bahçeyi beklediği geceleri anlatıyor Ayhan. </p><p class="calibre1">
  Sesler büyürdü, yaprak hışırtıları, çıtırtılar çoğalırdı sessizliğin içinde, diyor. Samanların üstünde yatardım. Gökyüzünde o kadar çok yıldız olurdu ki, ya da karanlıkta o kadar çok görünürlerdi, Dünya kazayla bir sallansa bir ışık yağmuru gibi üzerime döküleceklerini sanırdım… </p><p class="calibre1">
  Çiçek açmış meyve ağaçları hızla arkamızda kalıyor. Su sinekleri, baharın ilk minik kelebekleri, vızıldayıp duran arılar önümüzden kaçarken cama çarpıp kısa yaşamlarını erkenden noktalıyorlar. </p><p class="calibre1">
  Tatil günleri herkesin koştuğu yerlere gitmeyi sevmiyorum. Çığırtkan bir çocuklar ordusuna ve onlardan daha gürültücü büyüklere katlanamıyorum. </p><p class="calibre1">
Ayhan’sa seviyor böyle şeyleri. Kırlarda yer sofralarında yenen kalabalık yemeklere bayılıyor. Toprağın üzerine serilmiş bir kilimde en rahat uykularını</p><p class="calibre1">
uyuyor. Yere bağdaş kurup kavga döğüş tavla oynuyor. Gömleğini atıp gövdesini güneşe veriyor çabucak. </p><p class="calibre1">
  Kalabalıktan olabildiğince uzak bir yerde duruyoruz. Getirdiğimiz yiyecek ve eşyaları indiriyoruz arabadan. Hava ot ve kekik kokuyor. Geriniyoruz, temiz havayı soluyoruz sevinçle. </p><p class="calibre1">
  Bunu kim düşündü? diye soruyor Onur keyifle. </p><p class="calibre1">
  Kim olabilir? diyor Ayhan. İçinizde köstebek olmayan bir tek kim var? </p><p class="calibre1">
  Elbette sen, diyorum. </p><p class="calibre1">
  Ben Suna düşündü sanmıştım, diyor Onur. </p><p class="calibre1">
  Suna şu aralar Rekla’dan başka bir şey düşünmüyor dostum. Karıcığımın ufku iyice daraldı ne yazık ki… </p><p class="calibre1">
  Yiyecek torbasını ağacın dibine bırakıp Ayhan’a dönüyorum. </p><p class="calibre1">
  Ne dedin? Duyamadım. </p><p class="calibre1">
  Hiç, ufuk çizgisine bakıyorduk Onur’la. Gel, gel sen de bak… </p><p class="calibre1">
  Birden belimden kavrayıp kaldırıyor beni. Ta aşağılarda, denizle gökyüzünün birleştiği yöne çeviriyor yüzümü. Öylece tutuyor. Gülüyoruz. </p><p class="calibre1">
Tamam Ayhan, görüyorum, tamam, bırak. </p><p class="calibre1">
  Yeniden yere iniyorum. Az ötede, örtüleri, minderleri işbilir bir ev kadını</p><p class="calibre1">
titizliği içinde yerleştirilen Güler’e göz atıyorum. </p><p class="calibre1">
  Evet, diyor Ayhan, şimdi hep birlikte sabah koşumuza başlıyoruz. Güler Hanım, hadi… </p><p class="calibre1">
  Siz koşun Ayhan Bey, ben gelmeyeyim. </p><p class="calibre1">
  Olmaz, hımbıllık yasak. </p><p class="calibre1">

</p><p class="calibre1">
  Ben alışık değilim, gidin siz. </p><p class="calibre1">
  Üsteleme, diyorum Ayhan’a usulca. İstemiyor işte kadın. </p><p class="calibre1">
  Benim karım olsa boğardım bunu, diye söyleniyor. </p><p class="calibre1">
  Yavaş, kendinizi zorlamadan koşun. Yorulan yürüyüşe geçsin. Yüz adım koş, yüz adım yürü… Bunun adı kurt tırısı… </p><p class="calibre1">
  Kurtlar böyle mi koşuyormuş? diye soruyor Onur’un oğlu Alp. </p><p class="calibre1">
  Her zaman değil, diyor Ayhan, soluğu hızlanmış. Ara sıra, yorulduklarında… </p><p class="calibre1">
  Yemek sonrası yere serili kilimin üstünde sırtüstü uyuyan Ayhan’ın başucunda otururken Onur’u gözlüyorum. Çocuklarıyla uçurtma uçuruyorlar uzakta. İpin ucu Alp’in elinde, Başak sevinçle zıplıyor uçurtmayı havada izlerken. Onur atılıp ipi kapıyor oğlunun elinden itişiyorlar… İki çocuk gibi… </p><p class="calibre1">
  Ona bakarken, çekiciliğinin dozunu yere, zamana ve karşısındaki kişilere göre ayarlamayı iyi bildiğini düşünüyorum. Yırtıcı ve gürültücü değil. </p><p class="calibre1">
Tersine çekingen kimi zaman. Onun genel olarak kendine kapalı biri olduğunu, davranışlarına yön veren edimin görünürde bir aldırmazlık maskesi altında beğenilme isteğinden doğduğunu seziyorum bir süredir. </p><p class="calibre1">
  Rekla’da çevresiyle ilişkilerini belli bir uzaklığı koruyarak yürütüyor. </p><p class="calibre1">
İçtenlikten uzak olmayan ama kendini bütünüyle ortaya koymaktan özenle kaçınan tavrı kendiliğinden bir saygınlık yaratıyor başkalarında. </p><p class="calibre1">
  Önemsiz konuları abartıyor, çok önemliymiş gibi uzun açıklamalara girişiyor çoğu kez. Gereksiz sorulara gereğinden uzun yanıtlarla karşılık veriyor iş</p><p class="calibre1">
söz konusu olduğunda. </p><p class="calibre1">
  Çocukları kendi kendilerine bırakıp arabanın bagajından aldığı bir çantanın içinden fotoğraf makinesini çıkarıyor ve yanımıza geliyor. Bir ağaca sırtını</p><p class="calibre1">
dayamış yün ören karısına bakıyor bir an. Yüzü bulutlanıyor. </p><p class="calibre1">
  Onun sonsuza kadar kadınlık görevlerini yerine getirmekten bıkmayacağını</p><p class="calibre1">
düşünüyor olmalı, umutsuzca. </p><p class="calibre1">
  Makineyi ayarlıyor. </p><p class="calibre1">
  Herkes olduğu gibi kalsın çekiyorum. </p><p class="calibre1">
  Saçlarımı toplamak için kollarımı başımın üstüne kaldırıyorum, düğmeye basıyor o anda. Ayhan uyuyor. Ayhan uyuyordu, diyorum. </p><p class="calibre1">
  Yalnız seni çektim az önce, diyor. Ama şimdi Ayhan’ı da çekeceğim uyurken. </p><p class="calibre1">
Bir kez daha basıyor düğmeye. Yerimden kalkıp yanına gidiyorum. </p><p class="calibre1">
Ver biraz da ben çekeyim, sen karının yanına geç. </p><p class="calibre1">
  Oynanması gereken sahneyi isteksizce oynayan iki oyuncu gibiyiz. </p><p class="calibre1">
Gerçeklikten uzak, yapay bir dünyada, burada, olmamayı dileyerek bir aradayız. </p><p class="calibre1">

</p><p class="calibre1">
İkimizden başka herkes, Ayhan, Güler, çocuklar, burada olmamızı sağlayan ama aynı zamanda bizi acımasızca ayıran bu insanlar devinimlerimizi donduruyor. </p><p class="calibre1">
İçlerimizdeki başedilmez coşkuyu yüzlerimize yansıtmamak için göstermek zorunda olduğumuz çabadan yorgun düşüyoruz. </p><p class="calibre1">
  Gevşekçe, isteksiz uzatıyor makineyi bana. Çok yakın, yüzyüze duruyoruz bir an. Gözlerine takılıp kalıyorum ve baştan ayağa eriyorum sanki. Hem istediğim hem de beklemediğim bir durumla karşılaşmış olmanın sarsıntısıyla Ayhan’ın yanına dönüyorum çabucak. Orası bir sığınma noktası, bir sınır çizgisiymiş</p><p class="calibre1">
gibi bilinçsiz bir kaçma içtepisiyle. </p><p class="calibre1">
  Bana bakıyor Onur ve elinde kalakalmış makinenin kayışıyla oynuyor dalgınca. </p><p class="calibre1">
Elime geçirdiğim bir çöp parçasıyla toprakta bir oyuk açmaya çalışıyorum, başım önümde, suskun. </p><p class="calibre1">
  Heyecandan tınısı değişmiş sesindeki iğneleyici tonu gizleyemeden, salt o şaşkınlık dolu anın sessizliğini gidersin isteyerek belki de, Güler’e dönüyor Onur. </p><p class="calibre1">
  Ne zaman bitecek bu kazak? diyor, yaz geliyor… </p><p class="calibre1">
  Seneye giyersin. Örgüye vakit mi kalıyor sizden. </p><p class="calibre1">
  Evin içinde oturduğum var mı ki? </p><p class="calibre1">
  Onay ister gibi, kadın kadının halinden anlar, der gibi bana bakıyor sonra. </p><p class="calibre1">
Görmezlikten geliyorum. Hem zaten önümdeki deliği büyütmeye çalışıyorum ben hırsla. </p><p class="calibre1">
  Onur’a bakmamak için uzaklara, dağlara yöneltiyorum bakışlarımı. Elimdeki çöpü kırıp küçük parçalara bölüyorum. </p><p class="calibre1">
  Ayhan yavaşça doğrulup başını dizime dayıyor. Yerde açtığım küçük çukura iri bir karınca telaşla dalıyor. </p><p class="calibre1">
  Umut ve umutsuzluk gelgitleri içindeydim. Umut ettiğim şeyi net olarak biçimleyemiyor ama Onur’dan bana yönelen bir gülüş, sırdaş bir bakış, belli belirsiz bir çözülme ile coşkularla doluyordum. Böyle zamanlarda sevinçle eve koşuyor Ayhan’a her zamankinden daha çok sevgi gösteriyor mutluluğumu ona taşıyordum bilmeden. </p><p class="calibre1">
  Tersine, Onur’daki rastgele bir kayıtsızlık izi, baştan savma bir yanıt, benden başka birine daha çok ilgi gösteriyormuş kaygısı, beni önemsemiyorum duygusunun karanlık kuyusuna çekiveriyordu hemen. O gün keyifsiz ve suratsız dolaşıyor, kimseyle konuşmak istemiyor beklediğim umutları anlamsız ve utanç</p><p class="calibre1">
verici bularak kendime kızıyordum. </p><p class="calibre1">
  Ama ne olursa olsun eski Suna değildim artık. </p><p class="calibre1">
  Sabahtan bu yana uğraştığım taslakları itiyorum önümden. Onur’u arıyorum, ona danışmadan karar veremem. Odasında yok. Çıktığını söylüyor danışmadaki kız. Bana uğramadan çıkmaz olağan günlerde. Üstelik az önce sesini duymuştum koridorda. Ne zaman çıktı? Saatime bakıyorum. Nerdeyse akşam olmuş. </p><p class="calibre1">

</p><p class="calibre1">
  Bir bayan arkadaşı geldi, Nazlı Hanım, diyor kız. Birlikte çıktılar. </p><p class="calibre1">
  Nazlı? Bir ara, aylar önce, Ayhan böyle birinden söz etmişmiydi bana? </p><p class="calibre1">
  Odama çıkıp bir sigara yakıyorum. Sıkılıp söndürüyorum hemen. Pencere önünde, ayakta sokağa bakıyorum bir süre. </p><p class="calibre1">
  Birbirimize yakın değil miydik? </p><p class="calibre1">
  Yepyeni bir aldatılmışlık duygusuyla karşı karşıyayım. Dayanaksız, yersiz, kuşkularla dolu bir kendine güvensizlik belki de bu. Ne olup bittiğini öğrenmek isteği içimi kavuran kıskançlığa ekleniyor. Ama nasıl, hangi yöntemle? </p><p class="calibre1">
  Herhangi bir arkadaşı olabilir mi bu kadın? Bildiğim kadarıyla olamaz. </p><p class="calibre1">
Aldatılıyordum demek. Peki ama niye böyle düşünüyorum? Aramızda ne var ki? </p><p class="calibre1">
Benden ona ondan bana gidip gelen ve aramızdaki sözde dostluğu azar azar kemiren bir huzursuzluktan başka ne var? </p><p class="calibre1">
  `Kıvırcık, kabarık saçlı, iri bir kadın’ olarak tanımlamıştı Nazlı‘yı</p><p class="calibre1">
Ayhan o zaman. Şimdi nedense Ayhan’ın bana Onur’dan ne kadar çok sözetmiş</p><p class="calibre1">
olduğunu anımsıyorum. Acaba onu bu yüzden mi o kadar tanıdık buldum ilk karşılaşmamızda bile? </p><p class="calibre1">
  Onur’un yurt dışından dönüşünü, yerleşmesini, göreve başlamasını, yerli bir araba alışını, evine mutfak dolapları yaptırdığını, çocuklarının sorunlarını, karısının ilkelliğini, bütün bunların tümünü Ayhan’dan günlük haberlerin bir bölümü olarak parça parça dinlemiştim onu tanımadan önce. </p><p class="calibre1">
Ayhan ondan hep sevgiyle, hayranlıkla ama gene de çok yakını olmanın getirdiği o tüm zayıflıklarını bilip bağışlama küçümsemesi ile söz edip durmuştu aylarca. </p><p class="calibre1">
  Onur’un böyle iri yapılı kadınlardan hoşlanıp hoşlanmadığını düşünüyorum istemeden. Evet, ben de boylu sayılırım ama iri değilim. Bileklerim bir çocuğun bilekleri kadar ince. Erkeklerin kadın konusunda eğilimleri olabilir belki ama kesin seçimleri var mı? </p><p class="calibre1">
  İlk kocam Adam’la artık yatamaz olduğumuz günlerde, geceleri kendi kendine boşaldığını, düşlerine uysal, ufak tefek kadınların girdiğini, benimle hiçbir zaman uyuşmadığı bir biçimde bu kimliksiz kadınlarla seviştiğini söylemişti bana. O zaman bunun annesine bağımlılıktan kaynaklanan bir kompleks olabileceğini düşünmüştüm, annesi de ufacık, minyon bir kadındı çünkü. Ama daha çok kendine güveni olmayan erkeklerin boylu güçlü kadınlardan ürktüklerine inanmıştım gene de. </p><p class="calibre1">
  O gece yatakta Ayhan’a söz ediyorum Nazlı‘dan. Nasıl bir kadın? diye soruyorum bir daha. </p><p class="calibre1">
  Oldukça sık görüyorum, diyor. Kafeteryada genellikle bizim masaya gelip oturuyor öğle yemeklerinde. </p><p class="calibre1">
  Hani Onur dolayısıyla biraz tanışıklığımız var ya, bundan olmalı. Yalnız bir kadın sanıyorum. </p><p class="calibre1">

</p><p class="calibre1">
  Güzel mi? </p><p class="calibre1">
  Güzel ama battal… </p><p class="calibre1">
  Gülüyorum. </p><p class="calibre1">
  Nasıl biri? Yani kişiliğini soruyorum. </p><p class="calibre1">
  İyi tanımıyorum, diyor. Bir kadın hakkında önyargılı olmak istemem ama… </p><p class="calibre1">
  Ne ama? </p><p class="calibre1">
  Biraz bayağı bir görünüşü varmış gibi geliyor bana. Konuşması, bakışları… </p><p class="calibre1">
Hani kabadayı kadınlar vardır, küfürlü filan konuşurlar, sözcükleri ezerek, uzatarak, bilirsin… Sonra sürekli aranır gibi bakınıyor ortalığa… </p><p class="calibre1">
Rahatsız edici bu hali. Gene de bende garip bir acıma duygusu uyandırıyor… </p><p class="calibre1">
  Peki Onur böyle birine ilgi duyabilir mi sence? Bu kadar düz biri mi? </p><p class="calibre1">
  Aralarında ne olduğunu bilmiyoruz ki, diyor Ayhan, ilişkileri varsa bile eğlenceli bir yanı vardır belki bu ilişkinin. Bana garip gelen senin ilgin… </p><p class="calibre1">
  Canım konuşuyoruz işte. Yalnızca merak ettim o kadar… </p><p class="calibre1">
  İyice sokuluyorum ona. Beni her türlü düş kırıklığından korusun istermiş</p><p class="calibre1">
gibi gizleniyorum göğsüne. </p><p class="calibre1">
  On gün kadar sonra bir akşamüzeri Rekla’nın giriş katında karşılaşıyorum Nazlı‘yla. Görür görmez o olduğunu anlıyorum. Kalp atışlarım hızlanıyor. </p><p class="calibre1">
Ziyaretçi koltuklarından birinde oturuyor. Danışmadaki Serpil telefonda Onur’la konuşuyor olmalı. Yukarı çıkacakken vazgeçiyorum. Merdiven başında durup elimdeki kağıtlara bakıyormuş gibi oyalanıyorum. Onur Bey toplantıda efendim, diyor Serpil Nazlı‘ya. Uzun süreceğini söylüyor. Beklememenizi rica etti. Kendisi sizi sonra arayacak. </p><p class="calibre1">
  Ama randevumuz vardı, diyor Nazlı. Hırçın görünüyor. </p><p class="calibre1">
  Ani bir toplantı, Onur Bey özür diliyor, diyor Serpil, sabırla. </p><p class="calibre1">
  Onu atlatmaya çalışıyor besbelli. Toplantısı yok, biliyorum. Nasıl bir yakınlık bu? Günlerdir acısını çektiğim, umutsuzca Onur’dan uzak durmaya çalışmama neden olan bu ilişki bu kadının gayretiyle mi sürüyor? </p><p class="calibre1">
  Üst kata çıkıyorum. Başım ağrıyor. Kalbim zonklayarak avuçlarımda atıyor. </p><p class="calibre1">
Masanın üstündeki fotoğrafları kapıp öfkeyle Onur’un odasına dalıyorum. </p><p class="calibre1">
Masasında oturuyor. Resimleri önüne koyuyorum atar gibi. </p><p class="calibre1">
  Ercan bunları çok beğendiğini söyledi. </p><p class="calibre1">
  Evet, öyle, diyor kayıtsızca arkasına yaslanırken. </p><p class="calibre1">
  Ama nasıl? Bu kadar bayat bir şeyi… cılkı çıkmış şeyler bunlar, sıradan, kolay… </p><p class="calibre1">

</p><p class="calibre1">
  Çok şaşırdım şimdi işte, diyor. Senin onayını aldı sanıyordum. </p><p class="calibre1">
  Hayır, ben gördüğümde bu duruma gelmemişti. </p><p class="calibre1">
  Bence iyi, çok iyi hem de. </p><p class="calibre1">
  Hiç iyi değil Onur! Nesi iyi? </p><p class="calibre1">
  Bu da bir yaklaşım. </p><p class="calibre1">
  Ben karşı çıkıyorum, anneler günü yalnızca… </p><p class="calibre1">
  Sesini yükselterek susturuyor beni. </p><p class="calibre1">
  Olabilir, diyor sabırsız, olabilir. Yarınki toplantıda tartışırız. </p><p class="calibre1">
  Yo, önce ikimiz tartışalım, şimdi. </p><p class="calibre1">
  Senin görüşünü benimsemek zorunda değilim değil mi? </p><p class="calibre1">
  Elbette değilsin, diyorum. </p><p class="calibre1">
  Yorgun ve sinirli görünüyor. Bana bakıyor, huysuzluğumun nedenini anlamak istiyormuş gibi, yadırgayarak halimi. </p><p class="calibre1">
  Suna, diyor, sonra yavaşca, neyin var? </p><p class="calibre1">
  Hiç bir şeyim yok. Niye? </p><p class="calibre1">
  Otursana. </p><p class="calibre1">
  Kalkıp açık kalmış kapıyı kapatıyor. Karşımdaki koltuğa oturuyor. </p><p class="calibre1">
  Bence sen kendini pek işe veremiyorsun şu sıralar, diyorum. Ya da düşünmeden karar veriyorsun bazı konularda. İş birliği yapmalıyız oysa. Asıl senin neyin var, söylesene? </p><p class="calibre1">
  Susuyor bir an. Ufff, diyor çakmak ararken cebinde. </p><p class="calibre1">
  Çok az uyuyorum. Geç saatlere kadar atölyede kalıyorum akşamları. Kendime ayırabildiğim zaman o kadar az ki. Ayhan haklıymış. Duyarlığımı reklam dünyasının dışında tutabilmek için çaba göstermem gerekiyor. Çünkü bu dünya ayrımına varamadığım bir hızla yaşamımın içine sızmakta. </p><p class="calibre1">
  İlk kez açıyor kendini bana böylesine. </p><p class="calibre1">
  Anlıyorum, diyorum. </p><p class="calibre1">
  Anlayamazsın. Çok sıkılıyorum. Bu iş bana göre değil belki de. Baksana her gün, her saat burdayım. Bırakıp gidemiyorum da. Olmuyor. Burdayım ama kafam burda değil bir yandan. Aslında hiç bir yerde değilim. Anlatması zor. </p><p class="calibre1">
  Kalkıp pencereye yürüyor. Arkası bana dönük camın önünde duruyor. Pencere içinde duran bir Afrika menekşesinin yapraklarını okşuyor parmakları. Kalkıp yanına gidiyorum. Dönüp gülümsüyor bana ve dudağı acı ile kıvrılıyor bir an. </p><p class="calibre1">
Yüzündeki keder içimi acıtıyor. </p><p class="calibre1">
  Avutmak ister gibi; </p><p class="calibre1">
  Buradasın; diyorum. Başarılısın, seviliyorsun, gerçek bu. </p><p class="calibre1">
  Bütün bunlar ne kadar anlamsız bilsen, diyor. </p><p class="calibre1">
  Onu en zayıf anında yakalamış olmanın acımasızlığı ve kendi onarılması güç</p><p class="calibre1">
kırgınlığım içinde ne dediğimi bilmeden konuşuyorum. </p><p class="calibre1">
  Aşağıda seni bekleyen biri vardı az önce. Güzel bir kadın. Biraz abartılı</p><p class="calibre1">
giyinmişti ama olsun, şıktı. Randevu vermişsin ona bu akşam için. </p><p class="calibre1">
Bir an şaşırmış gibi görünüyor ama hemen toparlıyor kendini. </p><p class="calibre1">
  Ha, Nazlı, diyor. Umursamazlıkla ama gene de suçüstü yakalanmış bir tedirginlikle. Fakülteden eski bir arkadaş, ara sıra uğruyor. </p><p class="calibre1">
  Neden atlatıyorsun onu, niye kötü davranıyorsun kadıncağıza? </p><p class="calibre1">
  Ne oldu, yakınıyor muydu? diye soruyor iyice tedirgin. Garip bir biçimde gülerken dudağının kıyısındaki çizgi eğriliyor. </p><p class="calibre1">
  Yakınmasına gerek yoktu. Benim için durum apaçıktı. </p><p class="calibre1">
  Senin de gözünden hiç bir şey kaçmıyor. </p><p class="calibre1">
  Niye girdin bu ilişkiye, bu düzeyde birinden ne umuyorsun? diyorum kızgınlıkla ve çok ileri gitmiş olmanın pişmanlığını duyarak hemen. </p><p class="calibre1">
  Düzeyini nerden biliyorsun? Sandığın kadar basit biri değil o. Hem sonra ilişkimiz olduğunu da nerden çıkardın? </p><p class="calibre1">
  Özür dilerim, diyorum. Yalnızca dış görünüşüyle değerlendirdim onu sanırım. </p><p class="calibre1">
Tabii beni ilgilendirmez bu ilişki… </p><p class="calibre1">
  Ne ilişkisi yaa, diye bağırıyor panik içinde. </p><p class="calibre1">
  Herkes biliyor diyorum, öc almak ister gibi. Epey zamandır hem de. </p><p class="calibre1">
  Ne demek istiyorsun? Kim herkes? Bir kaç kez yemeğe çıktık o kadar. </p><p class="calibre1">
  Bence daha çoğu Onur. </p><p class="calibre1">
  Bırak şunu Suna! Ne ilgisi var şimdi? </p><p class="calibre1">
  Öfkeli bir sigara yakıyor. </p><p class="calibre1">
  Kapıya yürüyorum kırılmış gibi. Çıkmadan bir an dönüp ona bakıyorum. </p><p class="calibre1">
Bozulmuş kızgın bakıyor yüzüme. </p><p class="calibre1">
  Dostluk gereğiydi, diyorum. Boş bir ödünleme çabasıyla. Haksızlık ettiysem bağışla. Buradaki iş nasıl olsa yürüyor ama ben asıl senin resim yapmaya başlamanı bekliyorum. </p><p class="calibre1">
  Susuyor, sigarasını parmaklarının arasında ezerek yuvarlıyor. </p><p class="calibre1">
  Bir dakika bekle, diyor sonra. Sana piknik günü çektiğim fotoğrafları</p><p class="calibre1">
göstereyim… </p><p class="calibre1">
  Başka zaman… </p><p class="calibre1">
  Çarpılan kapının ardından oturduğu yerde kalakalmış olmalı. </p><p class="calibre1">
  Şuna bak, diye düşünmüştür, şu kıskançlığa bak. Bu kadarını beklemiyordum doğrusu. </p><p class="calibre1">
  Aramızdaki gerilimin farkında olduğu kesindi ama bunu geçiştirebilmeyi umuyordu hala. Ayhan’ın beni nasıl coşkuyla sevdiğini biliyordu ve o akşam benim gösterdiğim hırçınlık aşksa bunun hiç bir amacı olmayan bir aşk olduğuna inanıyor olmalıydı. Geçip giderdi zamanla. Doğallaşacaktık ikimiz de. İnsan bir çok kadından hoşlanıp isteyebilirdi onu. Ama çoğu zaman o noktada kalırdı ilgiler, unutulurdu sonra. Ayhan’a duyduğu köklü dostluk duygusu gölgeleyecekti bu eğilimini er geç. Kuşkusuz benim de bir parça yardımcı olmam gerekiyordu ona. </p><p class="calibre1">
  Oysa ben yangına körükle gidiyordum ve onun ne zamandır bilmeden beklediği ilk adımı atmıştım. Bunu düşündüğünde o noktada, doygunlukla karışık bir mutluluk duymuştur. </p><p class="calibre1">
  Sonra çekmecesini açtı herhalde. Piknik günü çektiği fotoğrafları çıkardı</p><p class="calibre1">
oradan. Grup fotoğrafları arasında benim bir portrem de vardı. Yumuşak bir boyun büküşle, biraz şaşkın, çocuksu bir gülümsemeyle bakıyordum ona oradan. Saçlarımı elime alıp toplamak istiyormuşum gibi büktüğüm bir anda yakalamıştı bu pozu. </p><p class="calibre1">
  Fotoğrafa bakarken benim ilk bakışta açıkça sezilemeyen bir güzelliğim olduğunu düşünmüş olduğunu biliyorum şimdi. Bunu görebilmek için benimle bir süre yanyana olmak, konuşmak ve yüz çizgilerimin taşıdıkları</p><p class="calibre1">
anlamı yakalamak gerektiğini söyledi sonraları sık sık. </p><p class="calibre1">
  Çok etkileyici olmuştu bu gizlilik onun için. Keşiflerle dolu bir serüven olmuştu bana hem fizik hem de iç dünyamı tanıma sürecinde adım adım yaklaşması. Gözlerimin rengini bile nice sonra farketmişti. `Belki de seni hiç bir zaman yalnızca kadın olarak görmemiş olmamdan gelen bir dikkatsizlikti bu,’ diye yazmıştı bir yurtdışı gezisinden bana daha sonra. </p><p class="calibre1">
Ò değişken, iç dünyanı olduğu gibi yansıtan gözlerin uzun süre siyah etkisi bıraktı bende nedense. Onlara ancak çok yakından baktığımda içlerinde kahverengi benekcikler bulunan göl yeşili gözler olduğunu seçebildim. Çoğu kez bu gözler koyu bal rengi bir yumuşamayla bana teslim oldular ama gene de daha çok öfkeli bir boyun eğmezlikle kendi kendilerine bile direnirlerdi. Ne olduğunu tam olarak bilmediğim bir ayrıksılık var sende. Pek çok kadında olmayan bir şey bu. Varlığının tümüne sinmiş bir yaşadığı her şeyi gerçekten yaşamışlık mı bu bilmiyorum. Ama seni yaşamımdan çıkarmak ya da büsbütün katmak için hiç bir şey yapamadığımı biliyorum. </p><p class="calibre1">
  O fotoğraf buralarda bir yerde olmalı hala. Çabucak kalkıp arka odaya geçiyorum. Masanın çekmecelerini karıştırıyorum özlem dolu bir esriklikle. </p><p class="calibre1">

</p><p class="calibre1">
Kağıtlar, notlar eski mektuplar arasında arıyorum onu. Çekmecenin dibine serilmiş kağıdın altında buluyorum az sonra. Tozlanmış. Ne kadar gençmişim o zaman. Nasıl iyimser umut dolu ve ne güzelmişim. </p><p class="calibre1">
  Ağlıyorum. Üç yıl sonra bu noktada olabileceğimi niye bilemedim o zaman? </p><p class="calibre1">
Niye bilemedik? Ne ben ne Onur ne de Ayhan niye göremedik bu sonucu? </p><p class="calibre1">
Niye saklamış bu fotoğrafı bu kadar derinlere? Artık hiç bir anlamı olmadığı</p><p class="calibre1">
için mi? Benden başka birinin gelip onu bulması kaygısıyla mı? Niye savunmadı</p><p class="calibre1">
bu sevgiyi sonuna kadar? </p><p class="calibre1">
  Saat yirmidörde geliyor. Belki de gelmeyecek artık. Hiç gelmeyecek… </p><p class="calibre1">
  CİNAYETLER</p><p class="calibre1">
  Şişenin dibinde kalan içkiyi bardağıma boşaltıyorum. Bu kadar içmeye alışık değilim ama artık olan oldu. Gelmeyeceğini biliyorum. Küçük bir umut var içimde yalnızca ve beni avutacak kadar güçlü değil bu. Eve gidemezsem burada kalırım bu gece, sabaha ayılmış olurum. </p><p class="calibre1">
  Arka odadaki yatağın üzerine yarı yatar yarı oturur uzanıyorum. Onur’la bir çok kez birlikte olduğum bir yatak bu. </p><p class="calibre1">
Ne tek ne iki kişilik, ikisi arası genişlikte. Hiç bir zaman bir bütün geceyi burada birlikte geçirmedik onunla. Çalınmış zamanlarda bir arada olduk, bir düşü</p><p class="calibre1">
bölüştük sonra da kendi gerçeğimize, başka evlere başka insanlara koştuk. </p><p class="calibre1">
  Başkalarının yanında aramızdaki yakınlığı gizlemek için çaba gösterirdik. </p><p class="calibre1">
Rekla’daki iş ya da evlerdeki gece toplantılarında bir araya geldiğimizde her hangi biriyle selamlaşır gibi selamlaşırdık kayıtsızca. Daha ileriye giderdik hatta. Bize daha uzak insanlara gösterdiğimiz sıcaklığı esirgerdik birbirimizden. Hasan’ı öperdim de örneğin Onur’un elini sıkardım. Ondan başkalarıyla daha çok konuşurdum akşamüzeri davetlerinde, ayaküstü ve onu yitirmemek için sürekli izlerdi gözlerim. Kiminle ne konuşuyor, hangi grupta yer alıyor görür, bilirdim. Aklım onunla birlikte gezinirdi ve bu yüzden bana sorulanları iyice anlayamazdım. Bir sersemlik çökerdi üzerime. Gereken durumlarda gerekenleri söyleyemez, soruları yanıtlayamazdım. </p><p class="calibre1">
  Nazlı‘nın geldiği günkü tartışmamızdan sonra başbaşa olabileceğimiz her dakikayı sonuna kadar değerlendirdiğimiz, durmadan konuştuğumuz bir döneme girmiştik nasıl olduğunu pek bilemeden. Ne konuştuğumuz değildi önemli olan. </p><p class="calibre1">
Yanyana olmak, ondan bana benden ona akan o eşsiz sıcaklığı yaşamaktı. </p><p class="calibre1">
Sürekli olarak, kendiliğinden bir adım daha ileriye gidebilmeyi umarak ve bundan duyduğumuz korkunun vazgeçilmez çalkantısını içimizde taşıyarak gerçek dostluğun güzelliğinden söz ediyorduk. Korktuklarımızın tümünü göze almıştık da ikimiz de ötekinin bir eylem, apaçık bir davranış göstermesini bekliyorduk sanki. Ama aramızda övgü dolu sözlerle, sevgiyle andığımız Ayhan’ın gölgesi var oldukça çok zordu bu. </p><p class="calibre1">
  Ayhan’ın Eskişehir’de olduğu bir akşam bir barda oturuyoruz Onur’la. </p><p class="calibre1">
Ayhan’la ilk yıllarımız çok zorlu idi, diyorum. Birbirimizi sahipolma duygusundan arınarak sevebilmeyi denedik. Kolay olmadı. Önceleri çok kıskanıyordum onu. </p><p class="calibre1">

</p><p class="calibre1">
  Evet, diyor, kadınlar tekelcidir. </p><p class="calibre1">
  Hayır, diyorum. Bence erkekler… </p><p class="calibre1">
  Gülüyoruz. Niye bu kadar mutluyum? Şimdi, şu anda burda, masmavi bir ilkyaz akşamı koyulaşırken, Onur bira bardağını ağzına götürüyor, bir yudum alıyor, dudağına bulaşan köpüğü yalıyor ve ben bu anı sonsuza kadar anımsayacağımı düşünüyorum. Bardağı tutan güzel ellerine bakıyorum. </p><p class="calibre1">
Aslında kıskançlık kendine güvensizlikten doğuyor olmalı, diyorum. Büyüme çağında çok çirkindim. Ellerim ve ayaklarım birdenbire büyümüştü, biçimsiz bir şey olmuştum. </p><p class="calibre1">
  İnanamıyorum, sana öyle geliyordu sanırım… </p><p class="calibre1">
  Hayranlıkla bakıyor bana. Şakacı gülümsüyor. Anlattıklarım harika şeylermiş</p><p class="calibre1">
gibi ilgiyle dinliyor. </p><p class="calibre1">
  Sonra ilk kocam, çirkin olduğuma iyice inandırdı beni. Ona güzel olup olmadığımı sorardım. Yanıtı hep aynıydı: Karga gibisin… </p><p class="calibre1">
  Aynan yok muydu? </p><p class="calibre1">
  Duraksıyorum. Bu övgüyü duymalı mıyım? Evet duymalıyım. </p><p class="calibre1">
  Aynalar gerçeği değil kendi gözümüzdeki bizi yansıtıyor. Neyse, sonra Ayhan yeniden inandırdı beni güzel olduğuma. </p><p class="calibre1">
  En iyi ayna aşk olmalı, diyor. Kendimizi bizi seven kişinin gözleriyle görebiliyoruz o zaman. </p><p class="calibre1">
  Bir an dalıyor. </p><p class="calibre1">
  Tek başına anlamı olmayan bir şey güzellik, diyor sonra. Bir bütünlük o. </p><p class="calibre1">
İnsanın genel havası, kişilik. Ben bir çok insanın güzel bulduğu kadınları</p><p class="calibre1">
beğenmemişimdir çoğu kez. </p><p class="calibre1">
  Ne konuştuğumuz hiç önemli değil. Aramızdaki sırdaşlığın ilk kez böylesine somutlaştığı bir zamanı yaşıyoruz belki de. Oturuşumuz; birbirimize bakışımız, karşı taraf için ne kadar değerli olduğumuzu duyma ve onu da aynı biçimde sevilmeye değer olduğuna inandırma kaygısı ile yönleniyor. Bize şu anda egemen olan en belirleyici duygu bu. Kendimizi ötekine sunma çabası içindeyiz. </p><p class="calibre1">
  Nazlı‘nın güzelliği mi etkiledi seni ona yaklaşırken? diye soruyorum birdenbire. </p><p class="calibre1">
  Gene mi o? diyor gülerek. Güzel mi buldun onu? </p><p class="calibre1">
  Eh, herhalde öyle, diyorum. </p><p class="calibre1">
  Kıskançlık mı bu? </p><p class="calibre1">
  Yok canım, niye kıskanayım. Merak ediyorum, ne buldun onda? </p><p class="calibre1">
  Durgunlaşıyor. Masanın örtüsüyle oynuyor. Bir sigara uzatıyor bana, eğilip yakıyor. Sonra başını kaldırıp bakıyor bana söylemek istediğini söyleyip söylememeye karar vermeye çalışıyormuş gibi. </p><p class="calibre1">
  O bir kaçıştı Suna, diyor. Daha gerçek, daha boyutlu ama çok acı verecek bir yakınlıktan kurtulma çabasıydı. </p><p class="calibre1">
  Sözü edilen kişi benmişim gibi söylüyor bunu. Sesinin tonuna sinmiş bir anıştırma ile konuşuyor. </p><p class="calibre1">
  Soluğum kesiliyor. Güçlükle; Ama neden? diye soruyorum. Niye söylesene? </p><p class="calibre1">
  Taşıyor birden. O ana kadar kendini tutmuş da artık başaramıyormuş gibi boşalıyor. </p><p class="calibre1">
  Çünkü ben sevdiğim kadına dokunmak isterim, diyor. O sıcaklığı duymak isterim… </p><p class="calibre1">
  Ona bakıyorum. Korkusuzca bakıyor gözlerime. Meydan okur gibi. </p><p class="calibre1">
  Onur, ben… Gerçekten… </p><p class="calibre1">
  Ne güzel rengi var saçlarının, diyor. Ne güzel bir kumral… </p><p class="calibre1">
  Ne diyeceğimi bilemeden öylece bekliyorum. </p><p class="calibre1">
  Saçına dokunmak istiyorum, diyor kararlı bir sesle. </p><p class="calibre1">
  Dokun öyleyse, diyorum yavaşca. </p><p class="calibre1">
  Uzanıyor, birikmiş bir istekle ama gene de çekingen bir dikkatle omuzuma dökülmüş saçıma kısacık, kaçamak bir darbe vurur gibi değdiriyor elini. </p><p class="calibre1">
Çocuksu bir saflıkla çekiyor hemen. </p><p class="calibre1">
  Şaşkın, tartarak bakıyoruz birbirimize. Sonra akşama, denize çeviriyoruz gözlerimizi. Susuyoruz. Çok uzun zamandır beklenen bir şey oldu, diye düşünüyorum. </p><p class="calibre1">
  Ama hiç bir şey olmadı işte… </p><p class="calibre1">
  Suna, diyor, Onur birden. </p><p class="calibre1">
  Suna öyle güzelsin ki durmadan dokunmak isterdim sana. </p><p class="calibre1">
  Sarsılıyorum. </p><p class="calibre1">
  Ama bu olanaksız, diyorum. Biliyorsun ben… Ayhan’ı seviyorum. Belki, tabii ikinizi birden sevebilirim herhalde ama… Olmaz sanırım. Yani… </p><p class="calibre1">
Sözümü kesiyor. </p><p class="calibre1">
  Biliyorum. Söylemek istediğim buydu, diyor. </p><p class="calibre1">
  Susuyoruz yeniden. Yenik düşmüş gibi küskünüz birbirimize. </p><p class="calibre1">
  Kalkalım mı? diyorum, geç oldu. </p><p class="calibre1">

</p><p class="calibre1">
  TAVUKLU PİLAV KURUSU</p><p class="calibre1">
  Pirinç bir bardak ya da tasla ölçülür. Yağ tencerede kızdırılır. Hayır, önce pirinç yıkanır ve ayıklanır yani önce pirinç yıkanır demek istiyorum. Yıkanan pirinç kızgın yağa atılarak kavrulur. Kavrulmaz, çünkü pirincin ölçü tasını tam olarak doldurmadığı tam o anda anımsanır ve evde başka pirinç olmadığından terliklerle bakkala gidilerek pirinç alınır. </p><p class="calibre1">
Bir avuç pirinç daha yıkanır, ayıklanır, tenceredeki yarı kavrulmuş pirince katılır. Bu sırada bu tür pilava kuş üzümü ve fıstık katılması gerektiği akla gelir ve yeniden tencere ocaktan indirilip ocak söndürülmeden bakkala gidilir. </p><p class="calibre1">
  Kavrulmuş pirinç fırın tepsisine dökülür. Haşlanmış tavuk parçaları</p><p class="calibre1">
pirincin üstüne dizilir ve tepsi fırına verilir. Su koymak unutulur. Az sonra kavrulmuş pirinç kurusu yememek için hiç bir neden yoktur artık. Afiyet olsun. </p><p class="calibre1">
  Ne bu böyle? diye soruyor Ayhan. </p><p class="calibre1">
  Tavuklu pilav kurusu… Yalnızca tavuklarını ye… </p><p class="calibre1">
  Nasıl becerdin bunu? </p><p class="calibre1">
  Su koymayı unutmuşum:</p><p class="calibre1">
  Çok dalgacısın… </p><p class="calibre1">
  Sevmek, lokmanızı çiğnemeyi unutarak masa başında kalakalmaktır. </p><p class="calibre1">
Sevmek sonradan usulca okşamaktır bir elin değdiği yerini saçlarınızın. </p><p class="calibre1">
Belki de sevmek birgün hiç yoktan alt üst edilip tavuklu pilav kurusu pişirmektir. </p><p class="calibre1">
  Sevmek telefon zillerini duymamak, bastığı yeri bilmemektir. </p><p class="calibre1">
Sevmek yaşamınıza birdenbire girip, bir süredir sessizce ona katılmakta olan birini ondan önceki denge ve düzeni hiç bozmamaya çalışarak kabullenmek midir? </p><p class="calibre1">
  Geleni, yaşamı biraz daha zenginleştiren, çoğullaştıran, daha bağımsız, daha saygıdeğer kılan bir öge olarak ele almak mıdır? </p><p class="calibre1">
  Başlangıçta böyle avutur insan kendini, böyle yatıştırır. Ama hiç bir şey olumlu ya da olumsuz olarak şu ya da bu biçimde yorumlanamaz böyle bir durumda. Birdenbire herşeyden kurtulmuş duyarsınız kendinizi. </p><p class="calibre1">
Amaçlarınız, yaşadığınız gün ya da gelecekle ilgili tasarılarınız elinizden alınmıştır artık. Tek bir yol vardır önünüzde. Rüzgarın sizi götürüp aralıksız vuracağı o kıyı. </p><p class="calibre1">
  Yaklaşmakta olan bir sevdanın ayak seslerini duyuyordum. Henüz uzaktaydı bu sesler. Geceleri birdenbire uyanıyor, korku içinde doğruluyordum yatakta. Bu ayak seslerini susturabilir, bana yaklaşmalarına engel olabilirdim. Gerçekten istiyorsam yapabilirdim bunu. </p><p class="calibre1">
  Ama hayır, hemen arkasından anlıyordum ki geriye dönebileceğim yerin çok ötesindeydim artık. Bundan böyle istemeyerek ve korkudan ölerek de olsa, bu sevdayı yaşamak, karşılık görmek, sonuna kadar gitmek isteğiyle elimden geleni yapacağım. </p><p class="calibre1">
  Su’nun, ağrılı, yakınmacı sesi geliyor bir yerlerden. </p><p class="calibre1">
Kendine gel, diyor. Biliyorsun aşk yoktur. Düşüncelerinin onunla uyuştuğunu sanıyor, ondaki yaratıcılığın senin gelişmemiş bir yanını tamamladığını</p><p class="calibre1">
sanıyorsun. Kendini bir başkasının gözleriyle olumlayarak gerçek anlamda var etmeye çalışan benliğin öteki gözleri bulduğunu sandığı andaki şaşkınlığı bu. O esrikleştirici yanılgı. İşte sonunda seni anlayan birini buldun, ne şans! Nasıl da benziyorsunuz birbirinize… Bunları daha önce de yaşamadık mı seninle Na? Nasıl oluyor da göremiyorsun şimdi? </p><p class="calibre1">
  Çok başka bir şey bu, diyorum. Kendimi böylesini yaşamaktan esirgeyemem. </p><p class="calibre1">
Söylediklerin doğru bile olsa, her şeyin baştan aşağı yanılgı olduğunu anlamama kadar geçecek süre içinde yaşayabileceğim güzellikler çekiyor beni. </p><p class="calibre1">
Yaşamın yoluna girmişken, Ayhan’la uzun uğraşlardan sonra yerine oturttuğun düzen aksamadan sürüp gidiyorken yeni bir aşkın çekiciliğine kaptırmamalısın kendini, diyor Su. Çekeceğin acıyı biliyorsun. O acı hep var içimde zaten. </p><p class="calibre1">
Azalmış çoğalmış umurumda bile değil. Dayanırım. Bağışıklığım var. </p><p class="calibre1">
  Adam’dan ayrıldıktan sonraki günlerde, bir zamanlar sevdiğin bir adam küçük bir bekar odasında, eski bir alüminyum tencere içinde, salt bize acı vermek için senin ona yazdığın, geceler boyu uyumayarak yazdığın sevgi dolu mektupları teker teker yakmıştı, diyor Su. Onun şeytana benzediğini düşünmüştün o anda. Cehennem ateşinin başında sen yanarken kuyruğunu savurarak danseden bir şeytana. Gülüyordu, senin donmuş yüzüne bakarken. </p><p class="calibre1">
Yatağın kıyısına oturmuştun. Az önce onun olduğun, kendini hesapsızca ona sunduğun yatağın kıyısına. Anımsıyor musun? </p><p class="calibre1">
  Evet, anımsıyorum. </p><p class="calibre1">
  Gülerek bakıyordu bana evet. Az önce tutkuyla öptüğüm dudakları çirkin ve hain bir sırıtışla yüzünü bozuyordu. Gözlerimi ordan kaçırıp pencereye bakmaya başlamıştım. Uydurma, tek kanat bordo bir perde asılıydı</p><p class="calibre1">
orada. Rayları yer yer kopmuş biçimsiz sarkmıştı kornişten aşağı. Tencerede yanan mektupların alevi gölgeler halinde oynaşıyordu üzerinde. </p><p class="calibre1">
O gece ona bitirmemiz gerektiğini söylemiştim. Birbirimize hiç</p><p class="calibre1">
benzemediğimizi, benzemek gerekmese bile bakış açılarımız arasındaki farkın yüzseksenin üzerinde olduğunu ancak anlayabilmiştim çünkü. Nice gün, nice gece ve uzun iç dökmelerden sonra. Sahiplenme, tutsaklık, yozlaşma ve yalnızlık çok yakınımızdaydı artık. </p><p class="calibre1">
  Ateşe baktım. Mektuplarımı ateşe atan ellere baktım. Beni okşamış, elimden tutup yüreğinin ayak basılmamış topraklarına sürüklemişti bu eller beni. </p><p class="calibre1">
Korkusuzca gitmiştim onunla. Duygu, düşünce ve tensel isteklerin tam tamına çakıştığı, ötesi olmayacağını sandığımız bir yerde durmuştuk gerçeği görebilmek için gerekenden daha uzun bir süre. Aylarca. Ama işte şimdi, mektuplarımı yakarken onun gerçekte şeytan olduğunu görebiliyor, o güne kadar neler duyduğumu hiç anlayamamış olduğunu birdenbire öğreniyordum. </p><p class="calibre1">
  Sonra dışarıya çıktım. </p><p class="calibre1">
  O gece eve döndün, hemen yattın ve herşeyi unutmak ister gibi çabucak uyudun, diyor Su. Sen zaten en zor zamanlardan böyle kaçarsın. </p><p class="calibre1">

</p><p class="calibre1">
Ama geceyarısı birden uyandım, diyorum. O ağrı göğsümün üzerinde olanca ağırlığıyla duruyordu. Biraz dinlendirmiştim o ağrıyı yalnızca belki de. </p><p class="calibre1">
Kalktım, giyindim. Botlarımı bile giydim. Uzun bir yolculuğa çıkacakmışım gibi hazırlandım ve birinin gelip beni almasını bekledim sabaha dek. </p><p class="calibre1">
  Kimdi o? </p><p class="calibre1">
  Bilmiyorum. Her hangi biri olabilirdi. Onun dışında biri. Eğer birini bekliyor olmasaydım gidip onu öldürebilirdim. İnsanın bir yeri bombalaması, kundaklaması ya da cinayet işlemesi çok kolaydır böyle zamanlarda. Bunların hepsini birden yapabilirdim o gece. Ama birini bekliyordum. Birinin beni durdurması gerekiyordu. Bir şişe benzin bulmak çok kolaydır çünkü. Şeytanın odasından çıkar çıkmaz korkunç bir istekle düşünmüştüm bunu. </p><p class="calibre1">
  Gel gör ki olayın geçtiği evin yakınlarında bir konsolosluk ve önünde bekleyen stenli polisler vardı. Ne yapacağıma karar vermeye çalışırken caddede bir aşağı bir yukarı gezindiğim için onların kuşkularını zaten üzerime çekmiş bulunuyordum. </p><p class="calibre1">
  Uydurmaya başladın, diyor Su. Böyle şeyler olmadı, atıyorsun. </p><p class="calibre1">
Sen nereden bileceksin tatlısu balığı! Sen hiç bir şey görmedin ki… </p><p class="calibre1">
Yanındaydım, olmadı. </p><p class="calibre1">
  O gece olmamış olabilir ama bir çok kez sevdiğim erkekler yüzünden oldu böyle şeyler ve ben bu çılgın kundaklama ve cinayet işleme isteğini bir çok kereler duydum aslında. Önemli olan, senin kavrayamadığın bu işte. </p><p class="calibre1">
  Burada o geceden söz ediyoruz ama. Polis filan yoktu bence. </p><p class="calibre1">
  Sen o sırada uyuyordun. O sabah bir kadın arkadaşın geldi, seni botlarını</p><p class="calibre1">
giymiş olarak koltukta oturur buldu. Konuşmadınız. Anlamıştı bir şeyler döndüğünü. </p><p class="calibre1">
  Seni sessizce soyup yatağına yatırdı. İki uyku hapı da içirdi sanırım çünkü</p><p class="calibre1">
on saat sürecek deliksiz bir uykuya daldın. </p><p class="calibre1">
  Sen şimdi ertesi sabaha atladın, diyor Su. Oysa Şeytanın evinden çıktığımızda geceydi. Bir karışıklık var bunda. </p><p class="calibre1">
  Doğru. Ama zaten her şey öyle karışıktı ki. Niye ayrıntılar üzerinde kafa yoruyorsun? Sabah olmuş akşam olmuş ne farkeder? Önce ya da sonra olmuş, şurda ya da burda ne farkeder? Hem sonra sokaklar polis dolu, her zaman her yerde rastlanabilir onlara… </p><p class="calibre1">
  Tamam peki, kızma. Ben uyudum, sen ne yaptın? </p><p class="calibre1">
  Ben dışarıya çıktım. Dedim ya biri bana engel olmalıydı. Bu nedenle bir yere telefon etmem gerekiyordu. Bir süre yürüdüm. Meydandaki telefon kabinlerinin önü kalabalıktı. Telefon etmek zorunda olduğum için kalabalık beni sinirlendiriyordu. Gördükleri her kabinden ipe sapa gelmez konular yüzünden telefon etme isteğini yenemeyen telefon hastaları var ve bu kent onlarla dolu. Üstelik telefonların doğru dürüst çalışmaması da bu işsiz güçsüz hastalar yüzünden. Tıp kayıtlarında her ne kadar adı geçmiyorsa da bu gizli ve amansız bir illet. Bu yüzden bu insanların arasında kuyruğa girmek, onlarla birlikte bekleşmek her zaman aşağılayıcı ve hastalıklı bir durum olarak görünmüştür bana. Özellikle şu anda yaşamımın en önemli telefon görüşmesini yapacakken biri beni yarım metre ötemde beklememeli. Ama çaresizim. Her an caymayı, gidip bir şişe benzin bulmayı kurarak bekliyorum. </p><p class="calibre1">
Çok geç oluyor. Bütün gün bekliyorum ve gecenin ilerlemiş saatleri oluyor artık. </p><p class="calibre1">
  Saate bakıyorum. Gecenin biri. Kalkıp salona geçiyorum yeniden. Işıkları</p><p class="calibre1">
yakıyorum. Karşımdaki resim çirkin görünüyor bana şimdi. Ölü kuşlar. </p><p class="calibre1">
Kundaklanmış bir gecenin günahsız tanıkları. Gelmeliydi, gecenin neresinde olursak olalım gelmeliydi. Kesinlikle gelmeliydi. </p><p class="calibre1">
  Gelmedi. Çok geç oldu, artık kendimde değilim, benim suçum yok bu olanlarda. </p><p class="calibre1">
Gecenin ilerlemiş saatleri oldu ve sıram geldi sonunda. </p><p class="calibre1">
  Telefona yürüyüp bir süre bekliyorum. Sonra aceleyle Onur’un evinin numarasını çeviriyorum. Telefon beşinci çalışta açılıyor. Güler’in ürkek sesini duyuyorum. </p><p class="calibre1">
  Buyrun… </p><p class="calibre1">
  Onur lütfen. </p><p class="calibre1">
  Şaşkınlık, kuşku, korku, Anladı, gene de soruyor. </p><p class="calibre1">
  Kimsiniz? </p><p class="calibre1">
  Suna. Onur’u verir misiniz? </p><p class="calibre1">
  Yatmıştı. Bir şey mi oldu Suna Hanım? </p><p class="calibre1">
  Evet, çok önemli, lütfen. </p><p class="calibre1">
  Bir bakayım. </p><p class="calibre1">
  Bekliyorum. Ne oldu, önemli ne olabilir? Ne uydurur Güler’e? </p><p class="calibre1">
  Alo, diyor Onur. Uzak, kızgın gibi. </p><p class="calibre1">
  Hala seni bekliyorum burada. </p><p class="calibre1">
  Ha, o işi unutmadım. Yemek uzun sürdü. Kurtulamadım. Artık yarın hallederiz. </p><p class="calibre1">
Kusura bakma arayamadım sizi. </p><p class="calibre1">
  Bizi mi? Ayhan’la, beni ilgilendiren bir konu olduğu izlenimi yaratmak istiyor olmalı karıcığında. </p><p class="calibre1">
  Niye aramadın, niye beklettin beni gelemeyeceksen? </p><p class="calibre1">
  Hep aklımdaydı, hiç fırsat olmadı. Biliyorsun bu işleri… Artık Ayhan’la yarın konuşuruz. Söz vermiştim tabii ama… </p><p class="calibre1">
  Ne Ayhan’ı? Güler başında mı dikiliyor, niye saçmalıyorsun? </p><p class="calibre1">

</p><p class="calibre1">
  Öyle, iyi geceler. </p><p class="calibre1">
  Seni bir daha görmek istemiyorum, kesinlikle istemiyorum. Anlıyor musun? </p><p class="calibre1">
  Anladım, peki olur. Nasıl istersen. Sonra konuşuruz. </p><p class="calibre1">
  Seni korkak, yüreksiz! </p><p class="calibre1">
  Telefonu vurarak kapatıyorum. Paltomu kapıyorum askıdan. Çantamı arıyorum bir süre. Arka odada bırakmışım. Atölyenin anahtarını çantamdan çıkarıp masanın üstüne, boya kavanozlarının yanına atıyorum. Kapıyı çarpıp merdivenlere koşuyorum. </p><p class="calibre1">
  Dışarı, soğuk, temiz havaya çıkıyorum. Yürüyorum. </p><p class="calibre1">
  Bir zamanlar buralarda bir dere, kıyısında ıhlamur ağaçları olmuş olmalı. </p><p class="calibre1">
Artık yok. Bir zamanlar bu caddedeki bir evin çatı katında iki sevgili mutluluk dolu saatler geçirirlerdi. Artık bitti. Bir zamanlar, çok eski zamanlardı onlar, bu derede kazlar, ördekler yüzerlerdi. Manolya Pastanesi’nin duvarındaki resimde, dere olmayan derede yüzemeyen ördeklere benzemeyen gerçek ördekler. Ne oldu o dereye, o ördeklere ne oldu? Söğütlerin dalları</p><p class="calibre1">
suya değerdi. Yaz başında ıhlamur kokuları sarhoş ederdi buradan geçenleri. </p><p class="calibre1">
Suyun kıyısında zerrinler, nergisler biterdi. Artık hepsi yok oldu ve kimse buna karşı çıkmadı. Peki, olur, nasıl istersen, dediler. </p><p class="calibre1">
Peki, olur, nasıl istersen… </p><p class="calibre1">
  Yürüyorum. Ağırlıksız, kimliksiz boşluğun içinde yürüyorum. Sokaklarda kimse kalmamış. Yollar bomboş. </p><p class="calibre1">
  Kimbilir kaç kişi birbirini boğazlıyor bu saatte. Gazinolarda kumar masalarında büyük kayıplar yaşanıyor. Eller bıçaklara, tabancalara davranıyor. </p><p class="calibre1">
Kundaklama planları yapılıyor. Bütün oyunları kaybetmişlerle dolu bu kent. </p><p class="calibre1">
Kadınlar satılıyor, alınıyor, bıçaklanıyor, parça parça doğranıp çöp bidonlarına atılıyor. Kızlığı satılmış küçük kızların kızlığı bozuluyor kız bozmaya meraklı hergeleler tarafından. Onyedi yaşında liseli bir kız kendisine tecavüz eden babasını, kocası askerde bir gelin kayınpederini vuruyor bilinmeyen nedenlerle. </p><p class="calibre1">
  Binlerce şişe içki içiliyor, tonlarca tütün tüketiliyor. Kocaları işsiz ev kadınları işe çıkıyor hanım hanımcık: Erkekten dönmeler köşebaşlarını tutuyor onlardan önce. </p><p class="calibre1">
  Kasetler dönüyor, davullar, ziller çalıyor. Assolistler inim inim inliyor ekolu mikrofonlarda, piyanist şantörler avaz avaz bağırıyor. </p><p class="calibre1">
Dolaplar dönüyor, üçkağıtlar açılıyor, bankalar, yalılar, döviz büroları</p><p class="calibre1">
soyuluyor. Uyuşturucu şebekeleri ele geçiyor. Bir polis cinnet geçirip karısını ve dört çocuğunu boğazlıyor. Evler basılıyor, zina yapan çiftler ve gizli örgüt militanları -yarı canlı ve ölü- olarak yakalanıyorlar. Silahlar bombalar patlıyor, acil servisler adam almıyor. </p><p class="calibre1">
  Karı kocalar kavga ediyor kıyasıya. Sevgililer bir daha görüşmemek üzere ayrılıyorlar. Seni bir daha görmek istemiyorum, diyor bir kadın sevdiği adama. </p><p class="calibre1">
Peki, olur, nasıl istersen, diyor adam, anahtarı bırak git. Cinayet çıkıyor. </p><p class="calibre1">
Durup dururken, hiç yoktan bir sürü cinayet işleniyor. Bir İETT şöförü</p><p class="calibre1">

</p><p class="calibre1">
komşunun oğluyla yatan karısının gözlerini oyuyor, kulaklarını ve òrasını’ </p><p class="calibre1">
kesip döşemenin altına gömüyor. Bir belalı kezzap atıyor kolladığı kadının yüzüne. </p><p class="calibre1">
  Karakollarda zabıtlar tutuluyor. Olayların intihar mı cinayet mi olduğu araştırılıyor titizlikle. Cinayet süsü verilmiş intihar mı, intihar süsü</p><p class="calibre1">
verilmiş cinayet mi oldukları anlaşılmaya çalışılıyor. Herkes cinayet işleyebilir. Ben de, Onur da. Evet, rahatlıkla cinayet işleyebilecek biri o. </p><p class="calibre1">
İnceden inceye planlayarak hem de. Belki de geçmişinde gizli kalmış, intihar süsü verilmiş bir cinayet var. O ilk büyük cinayetinden sonra, dengede kalabilmek, yanlış yapmamak, açık vermemek için sürekli çaba gösteriyor çünkü. </p><p class="calibre1">
  Sanırım o cinayetin tek tanığı Güler’di ki ona ters gelecek şeyler yapmaktan ve bu yüzden ele verilmekten çok korkuyor. Sonra kimbilir ardarda cinayetler işleyerek yaşıyor da olabilir, neden olmasın. Yaşam biçimi bu belki, nerden bileceksin… </p><p class="calibre1">
  Yoluma çıkan telefon kabininin önünde duraklıyorum. Bomboş. Kimsecikler yok. </p><p class="calibre1">
Tam özgürce telefon edilecek zaman. Çantamda vapur ve telefon jetonları damga ve posta pulları bozuk paralar taşımayı iyi öğrendim Ayhan’dan ayrılalı. Hiç</p><p class="calibre1">
değilse bu yararı oldu bana bu ayrılığın. Yarından başlayarak küçük bir şişe benzin, iz bırakmayan öldürücü zehir ve sustalı bulundurmalıyım yanımda ayrıca. Gerekebilir. </p><p class="calibre1">
  Sonra artık olup bitenler üzerinde hiç düşünmemeliyim. Biri beni düşünmekten alıkoymalı. Bütün bu saçmalıklar bu rezillikler için kafa yormak dayanılır gibi değil çünkü. Bir yerlerde oynayıp duran oyunlar bunlar. </p><p class="calibre1">
Benim bilmediğim kuralları, kuraldışı, kesinlikle söze dökülmeyen özel davranış biçimleri, görülenden farklı anlamlar taşıyan işaretleri olan oyunlar. Bir takım insanlar bu oyunları kanıksama ve sıkıntı dolu yaşamlarını</p><p class="calibre1">
çekilir kılmak için oynuyorlar. Tümüyle yapay bu oyunlara kazayla karışmış</p><p class="calibre1">
olanlarla, benim gibi ahmaklarla, ilkel bir canlı, bozulmamış bir oyuncak olarak eğleniyorlar. </p><p class="calibre1">
  Nazlı‘nın sesini duyuyorum. </p><p class="calibre1">
  Dürüst olun dürüst, diye bağırıyor, dürüst olun korkaklar! Açık oynayın! </p><p class="calibre1">
Kabinin az ötesindeki parka yürüyorum. Başım dönüyor, çok içtim. Bu saatte parkta bir kadın. Gören kimbilir ne düşünür. Ne düşünür? Ne düşünürse düşünsün. </p><p class="calibre1">
  Kadınların da hakkı vardır içip sarhoş olmaya ve geceyarıları parklarda dolaşmaya. Bu hakkı kullanmamı engellemeye kalkışanın alnını karışlarım ben bu gece. </p><p class="calibre1">
  Bir banka oturuyorum. Nazlı‘yı kınamıştım, nasıl da tepeden bakmıştım kıza. </p><p class="calibre1">
O sıra benim yıldızım parlamaktaydı çünkü. Onunkiyse paslanmış, yerlere düşmüştü… </p><p class="calibre1">
  Rekla’nın kuruluş yıldönümü kokteyli çalıştığımız yönetim binasında, giriş</p><p class="calibre1">
katı ve bahçe kullanılacak biçimde düzenlenmişti. Yeni bir ajanstı Rekla. </p><p class="calibre1">
İki yıllık bir geçmişi vardı henüz. Tarık çalıştığı yerden ayrılıp Rekla’yı</p><p class="calibre1">
kurmuştu biraz palazlanınca. Şimdi o güzel mayıs akşamını anımsarken zaman genelde olduğundan daha hızlı geçiyor ama bazı zamanlar olduğunca kalmış gibi yaşıyoruz, diye düşünüyorum. O gün için aldığım turkuvaz ipek buluzum ve keten kremrengi etekliğimle çok şık, çok güzel olduğumu söylemişti Ayhan evden çıkarken. Benim şık ve güzel olmamdan çok hoşlanır Ayhan. </p><p class="calibre1">
Yırtmaçlara, dekoltelere bayılır. Sahip olduğu güzellikleri herkes görsün ister. </p><p class="calibre1">
  Bahçe kapısında duruyorum. Ayhan kameriyede bir kaç kişiyle yoğun bir sohbete dalmış. Kalabalığın içinde Onur’u arıyor gözlerim. </p><p class="calibre1">
Saçıma dokunduğu günkü konuşmamızdan sonra bana daha yakın ama daha arkadaşca davranır olmuştu. </p><p class="calibre1">
  Aramızdaki gerilimin şiddeti azalmış mıydı bana mı öyle geliyordu bilmiyorum. Şu var ki konuşurken birbirimizin gözlerine bakamıyor ve bu kaçınmayı ikimiz de farketmiyor gönünüyorduk. Belki de doğru olanı yapabilmenin iç rahatlığıyla yaklaşıyorduk duruma. </p><p class="calibre1">
  Daha o sabah Ayhan’la kahvaltı yaparken ona anlatmıştım Onur’la Nazlı‘yı</p><p class="calibre1">
konuştuğumu. Kendimden hiç söz etmeden elbet. </p><p class="calibre1">
  Onur bir arayış içinde Suna. Yeni işinde yeni kimliğini yadırgıyor. Kolay değil. </p><p class="calibre1">
  Kendini bu kadar sıradan bir ilişki yoluyla mı olumlayacak? </p><p class="calibre1">
  Şaşkın zavallı. Ama kadın konusunda her zaman en kolayı en sorunsuzu yeğleme eğilimi vardır onda. Boşanmanın güçlükleri yüzünden, yani ev, eşya, çocuklar, şu bu filan, o kadınla evliliğini sürdürüyor. Oturdukları ev yarı yarıya karısınınmış. Araba da Güler’in üstüne kayıtlıymış. </p><p class="calibre1">
  Neden? </p><p class="calibre1">
  Bilmem, herhalde onun permisi karşılığında almışlar. Bırak şunu Suna. </p><p class="calibre1">
  Yani ekonomik kaygılar ve tembellik yüzünden sürdürüyor evliliğini öyle mi? </p><p class="calibre1">
  Çözümsüz görünüyor bunlar ona. </p><p class="calibre1">
  Genel erkek davranışı… </p><p class="calibre1">
  Genelleme yok. </p><p class="calibre1">
  Onur’u üst kata çıkan merdivenin dibinde Nazlı‘yla birlikte görüyorum birden. Sırtı bana dönük. Ne işi var bu kadının burda? Kim çağırdı onu? </p><p class="calibre1">
Tartışıyorlar. Nazlı epeyce içkili görünüyor. Sert el kol hareketleriyle bir şeyler söylüyor Onur’a. O ise herkesten gizlemek, kapatmak ister gibi siper olmuş kadının önüne, iyice köşeye götürmüş. Ne konuşuyorlar, nasıl savunuyor Onur kendini? </p><p class="calibre1">
  Savunmada olduğu anlaşılıyor duruşundan, eğilişinden… </p><p class="calibre1">
  Onların hemen arkasında Sibel’le Ercan’ı görüyorum. Çabucak yanlarına gidiyorum. Son kampanyayı tartışıyorlar. Katılamıyorum konuşmalarına. Onur’la Nazlı‘yı bulunduğum yerden duyabiliyor ve onları dinliyorum çünkü. </p><p class="calibre1">

</p><p class="calibre1">
  Söylediğin hiç bir şeye inanmıyorum artık, diyor Nazlı bağırarak. Yeter artık ama, dayanamıyorum… </p><p class="calibre1">
  Dayanma öyleyse, diyor Onur. Hem bu kadar bağırma! </p><p class="calibre1">
  Açık konuş benimle… </p><p class="calibre1">
  Açık, her şey apaçık, söyledim sana. </p><p class="calibre1">
  Bitirmek istiyorsun öyle mi? </p><p class="calibre1">
  Böyle bir şey söylemedim. </p><p class="calibre1">
  Ya ne? </p><p class="calibre1">
  Söylemem gerekmiyor sanırım. Böyle şeyler kendiliğinden bitmişse biter… </p><p class="calibre1">
  Dizlerimde bir boşalma oluyor. Aralarındaki ilişki bu noktaya vardıysa çok yakın olmuş olmalılar. Dönüp yaklaşıyorum onlara iyice. Beni görür görmez belli etmemeye çalıştığı bir sıkıntı geçiyor Onur’un yüzünden. Sonra gözleri yumuşuyor ama hemen. Kendimi zorlayarak gülümsüyorum onlara. </p><p class="calibre1">
  Ayhan’ı göremedim, diyor Onur, geldi mi? </p><p class="calibre1">
  Birlikte geldik, bahçede. </p><p class="calibre1">
  Bu cici hanım Ayhan Bey’in eşi mi? diye soruyor Nazlı ağzını garip bir biçimde yayarak. Tanıştırsana bizi… </p><p class="calibre1">
  Cici ha? Sinirlendiğimi belli etmemek için zorluyorum kendimi. Küçümser gibi bakıyorum ona. Sallanıyor ve merdivenin korkuluğuna tutunuyor yavaşça. </p><p class="calibre1">
Suna, diyor Onur ve Nazlı. </p><p class="calibre1">
  Elimi uzatmıyorum Nazlı‘ya. Başımla küçük bir selam veriyorum o kadar. </p><p class="calibre1">
  Ayhan Bey’i tanıyorum, diyor Nazlı. Çok şeker bir kocanız var. Bana bir içki alır mısın Onur? </p><p class="calibre1">
  Yeter artık, içmesen iyi olur, diyor Onur. </p><p class="calibre1">
  Bırak da buna ben karar vereyim… </p><p class="calibre1">
  Getirirler şimdi, diyorum. Nazlı‘nın hırçınlığından Onur’u korumak ister gibi. </p><p class="calibre1">
  Onur’dan rica ettim, diyor Nazlı. </p><p class="calibre1">
  Özür dilerim Suna, diyor Onur nedense, bana dönerek. </p><p class="calibre1">
  Önce benden özür dile, diye araya giriyor Nazlı. Özür dilenecek biri varsa o da benim burda. </p><p class="calibre1">
  Sorun nedir? diye soruyorum kayıtsızca gülerek. </p><p class="calibre1">

</p><p class="calibre1">
  Bir şey yok canım, diyor Onur. Ben Ayhan’a bir bakayım. </p><p class="calibre1">
  Kaçar gibi yürüyüp gidiyor yanımızdan. </p><p class="calibre1">
  Ağırlaşmış göz kapaklarının altından nefretle bakıyor Nazlı, arkasından. </p><p class="calibre1">
  Gerçekten nedir sorun? diye soruyorum. </p><p class="calibre1">
  Bir içki istedim o kadar, diyor. </p><p class="calibre1">
  İyi görünmüyorsunuz bir araba çağırayım mı size? </p><p class="calibre1">
  Hayır, iyiyim. </p><p class="calibre1">
  Ayakta duramıyorsunuz ama. Benimle gelin, dinlenin biraz. </p><p class="calibre1">
  Koluna girip en yakın odaya sokuyorum onu. İçerde kimse yok. Oturtuyorum. </p><p class="calibre1">
Birdenbire ağlamaya başlıyor. </p><p class="calibre1">
  Oynuyor benimle, diyor hıçkırıklar arasında, yakasına yapışmışım gibi davranıyor. </p><p class="calibre1">
  Ama o istemeden olmaz, diyorum, bilirsiniz. Bırakın, üstüne düşmeyin. </p><p class="calibre1">
  Sinir ediyor beni. Ne oldu buna böyle anlayamıyorum. Kaba herif… </p><p class="calibre1">
  Yumuşak biridir aslında, naziktir, duyarlıdır… diyorum. </p><p class="calibre1">
  Öyle görünmeye çalışıyor, diyor. Ben senden daha iyi tanıyorum onu. </p><p class="calibre1">
  Ben de tanıyorum, diyorum. </p><p class="calibre1">
  Gözyaşlarıyla ıslanmış, kirpiklerindeki rimelin yol yol çizgilerle lekelediği yüzünü bana kaldırıyor. </p><p class="calibre1">
  Sen nesi oluyorsun onun? diye soruyor sinirlenerek. </p><p class="calibre1">
  Aşık mısın ona nesin, bu kadar savunduğuna göre… </p><p class="calibre1">
  Hadi canım sen de. İş arkadaşım o benim. </p><p class="calibre1">
  Tabii, benim de öyleydi. Anlaşıldı, yeni numarası sensin. </p><p class="calibre1">
  Saçmalama, diyorum. Topla kendini hadi! </p><p class="calibre1">
  Gözlerini kuruluyor, kalkıp kapıya yürüyor. </p><p class="calibre1">
  Kuşkulanıyordum zaten, diyor. Birdenbire uzaklaşıverdi benden. Sen de kendini akıllı sanıyorsun değil mi? </p><p class="calibre1">
  Sarhoşsun, diyorum. Abuk sabuk konuşuyorsun! </p><p class="calibre1">
  Sarhoşum ama geri zekalı değilim. </p><p class="calibre1">

</p><p class="calibre1">
  Eşikte duruyor, bir an dönüp bana bakıyor. İyi yürekli, cici küçük hanım, diyor. Tam o uyuza göresin sen… </p><p class="calibre1">
  Kontrolumu kaybediyorum. Beynim zonkluyor. </p><p class="calibre1">
  Seni nerden topladı? Sokaktan mı? diyorum. </p><p class="calibre1">
  Ayağını hırsla eşiğe vurarak bağırmaya başlıyor. </p><p class="calibre1">
  Allah kahretsin sizi be? Korkaklar! Açık olsanıza, dürüst olun dürüst! </p><p class="calibre1">
Alçaklar! Saman altından su yürütüyorlar! </p><p class="calibre1">
  Tarık yanıma koşuyor. </p><p class="calibre1">
  Biri şu karıyı postalasın burdan hemen, diyor. Kim bu ya? İyice sapıtmış. </p><p class="calibre1">
  Sürtüğün biri işte, diyorum öfkeyle. </p><p class="calibre1">
  Kalabalık bize bakıyor. Ne olduğunu anlamaya çalışıyorlar. </p><p class="calibre1">
  İki kişi kollarına girerek Nazlı‘yı dışarı çıkarıyorlar. </p><p class="calibre1">
  Direnmiyor. </p><p class="calibre1">
  Onur’la Ayhan bahçedeler. </p><p class="calibre1">
  Nazlı gitti, diyorum, onu sen götürmeliydin Onur! </p><p class="calibre1">
  Çok içkiliydi, yolda olay çıkarabilirdi. </p><p class="calibre1">
  Boşver şu kadını Onur yahu, diyor Ayhan. </p><p class="calibre1">
  Bir şey yok ki zaten… </p><p class="calibre1">
  Biri Ayhan’a el ediyor uzaktan. Ayrılıp gidiyor yanımızdan. </p><p class="calibre1">
  Kavga ettik onunla, diyorum Onur’a. Nazlı‘yla. </p><p class="calibre1">
  Olamaz, diyor. Neden? </p><p class="calibre1">
  Deli de ondan. </p><p class="calibre1">
  Ne oldu? diye sonuyor kaygıyla. </p><p class="calibre1">
  Beni sana aşık olmakla suçladı. </p><p class="calibre1">
  Gerçekten deli saçması imiş gibi söylüyorum bunu. </p><p class="calibre1">
Gene de kuşkuyla yüzüne bakıyorum, bir ipucu arar gibi. </p><p class="calibre1">
Günlerdir ilk kez korkusuzca bakıyor gözlerimin içine. </p><p class="calibre1">
Hüzünle gülümsüyor sonra. </p><p class="calibre1">
  Keşke öyle olsa, diyor. </p><p class="calibre1">
  Üşüyorum. Biten sigaramı yere atıp ayağımla eziyorum. Bir sokak serserisiyim ben. Yersiz yurtsuz bir dişi it. Az sonra polis gelip götürecek belki de beni. Fahişelik suçlamasıyla gözaltında sabahlayacağım. Çünkü</p><p class="calibre1">
kadınların geceyarıları parklarda oturma hakları yoktur. Peki ama neden parklaràSaat 24 ten sonra erkek itlere mahsustur’ levhaları koymuyorlar? </p><p class="calibre1">
Polis beni toplayıp götürürse ne yaparım? Kuşkusuz Zührevi Hastalıklar Hastanesine de sevk ederler. Böyle bir şey olursa Ayhan’a telefon ederim, hastaneye sevk olmadan önce yetişip beni kurtarır. </p><p class="calibre1">
  Birdenbire kendimi Ayhan’la bölüştüğüm evdeki mutfak tezgahını tekrar tekrar silerken, bir tenceredeki eti soğanla kavururken, elbezlerini kaynatır ve vişnelerin çekirdeklerini ayıklarken görüyorum. </p><p class="calibre1">
  Birden bütün bunları çok özlediğimi anlıyorum. Ayın kaçı olduğunu, gecenin hangi saatinde olduğumu, yaşayıp yaşamadığımı, intihar süsü verilmiş bir cinayete kurban gidip gitmediğimi bilmek istiyorum: Ayhan’ı istiyorum. </p><p class="calibre1">
  Kalkıp telefon kabinine yürüyorum. Kapıyı açık bırakarak içeri giriyorum. </p><p class="calibre1">
Na, yarım metre ötemde bekliyor sessizce. </p><p class="calibre1">
  Numarayı çeviriyorum. Hemen sonra Ayhan’ın yorgun, yaralı sesini duyuyorum. </p><p class="calibre1">
  Alo, diyor. </p><p class="calibre1">
  Uyuyor muydun? diye soruyorum. </p><p class="calibre1">
  Hayır, günlerdir uyumuyorum. </p><p class="calibre1">
  Eve dönmek istiyorum, gelip beni alabilir misin? </p><p class="calibre1">
  Tabii, diyor. Neredesin? </p><p class="calibre1">
  Evde olacağım. </p><p class="calibre1">
  Bekle, geliyorum. </p><p class="calibre1">
  Taksi durağına kadar yürüyorum. Arabaya biner binmez sessiz ama coşkun bir ağlama nöbetine tutuluyorum. Çantamdaki kağıt mendiller çabucak tükeniyor. </p><p class="calibre1">
Mantomun kollarına, yenlerime siliyorum, durmaksızın akan gözyaşlarımı, burnumu, ağzımı. Şoför hiç bir şey sormadan bir kaç mendil uzatıyor bana, alıyorum, saygılı sessizliğine minnet duyarak. Ama evin önünde indiğimde dayanamıyor. </p><p class="calibre1">
  Kötü bir şey yoktur inşallah abla, diyor, ölüm filan. </p><p class="calibre1">
  Var, diyorum. Çok sevdiğim biri öldü. </p><p class="calibre1">
  Merdivenleri ağır, yorgun, dura dura çıkıyorum. </p><p class="calibre1">
Kendi evimin merdivenleri bunlar. Yukarda üçüncü katta, küçük, soğuk, karanlık bir evim var benim. Ayhan’ın beni boğan sevgisinden, ona verdiklerimle yetinemeyişinden, bitmez tükenmez suçlama ve kuşkulardan kurtulmayı umarak gizlendiğim ve az sonra bırakıp gideceğim bir ev. </p><p class="calibre1">
  Kapımı açıp giriyorum. Daha iyiyim, ağlamak rahatlatmış olmalı beni. Bir çantaya bir kaç parça giysi, çamaşır ve gerekli eşyamı koyuyorum. Ayhan yarım saate kadar burada olur. Banyoya girip yüzüme bol soğuk su çarpıyorum. Koyu bir kahve hazırlayıp içiyorum çabucak. Bu evi tam da sevmeye başlamıştım, diyor Su. Senin yüzünden diyorum. Salt ayakların bu kadar üşüyor diye yenilmemeliydin. Yazık, çok yazık. Yenilen sensin, diyor, ben burada kalmak istiyorum aslında. Neden? diye soruyorum şaşkınlıkla, hayret! senden bunu duyacağımı hiç ummamıştım. Ne umuyorsun ki Na? diyor, her şey yeniden başlamayacak mı sanki? Bütün o geceler, sabahlar, kahvaltı sofraları yürüyüşler, kanepeler, yataklar, tavalar yeniden başlamayacak mı? </p><p class="calibre1">
  Paltomu ve botlarımı giymiş olarak bir koltukta oturuyorum ve Ayhan’ın gelip beni almasını bekliyorum. Caymak için çok geç artık. Az sonra gelecek. </p><p class="calibre1">
Gelirim dediyse gelir. Gelecek, uzlaşacağız. Yeniden başlayabiliriz belki. Birlikte yaşlanırız. Son yıllarımızda gider Düşköy’e yerleşiriz. </p><p class="calibre1">
Sebzeleri haşlar yeriz birlikte. Yaz akşamları sinemaya gideriz. Çekişecek, birbirimizi hırpalayacak hiç bir sorun kalmamış olur aramızda. Sonsuz bir huzur içinde ağrılarımızı anlatırız birbirimize. Ona kocaman, bol bir gri hırka örerim. </p><p class="calibre1">
  Ayhan’ın merdivenlerdeki ayak seslerini bekliyorum. Ayaklarını paspasa sürtmeyi hiç bir zaman unutmaz. Benim gibi güzel ayakkabılara meraklıdır. </p><p class="calibre1">
İyi bakar onlara, kalıplara koyup kaldırır. Kimini ilk anda beğenir alır sonra sevmez, biraz giyer bırakır. Çok sevdiklerine pençe yaptırır, üst derileri yıpranana kadar atamaz. Ayakları kırküç numaradır. </p><p class="calibre1">
Ayak sesleri güçlü, kesin, kararlıdır. Bir yere gidecekse gider, gitmeyecekse gitmez. Gideyim mi gitmeyeyim mi diye düşünmez. Birine randevu verdiyse tam saatinde orada olur, gecikmez, bekletmez. Birini sevdiyse sonuna kadar sever. </p><p class="calibre1">
  Arabada, oturduğum yerde yan dönüp ona bakıyorum. Süzülmüş yüzü. Dokunaklı</p><p class="calibre1">
bir solgunlukla incelmiş. Niye eve dönmeye karar verdiğimi sormadı bana. </p><p class="calibre1">
Beklediği bir şeydi bu belki de. Ama heyecanlı, biraz şaşırmış olsa bile gecenin bu saatinde kimbilir nasıl bir iç hesaplaşmadan sonra eve dönmeye karar vermiş olmam çok olağan bir durummuş gibi davranmaya çalışıyor. Nedeni, niyesi yok bunun. Açıklanması güç ve gereksiz bir karar bu ona göre. </p><p class="calibre1">
Dönüyorum, işte bu kadar. </p><p class="calibre1">
  Nasılsın? diye soruyorum. </p><p class="calibre1">
  Gözlerini yoldan ayırmadan gülümsüyor. </p><p class="calibre1">
  İyi olacağım. </p><p class="calibre1">
  Çok soğuktu ev, diyorum. Bir türlü ısıtamadım. Hep hasta kalktım sabahları. </p><p class="calibre1">
  Biliyorum rahatına düşkünsündür. Orda barınamayacağını biliyordum. Seninki bir heves, çocukluk. Büyü artık Suna. Aklını başına topla yavrum… </p><p class="calibre1">
  Gayret edeceğim. İnan ben de istiyorum bunu. </p><p class="calibre1">
  Şakakları hızla ağarıyor. Onu seviyorum, diye geçiriyorum içimden. </p><p class="calibre1">
Dönmeye karar verişim soğuk yüzünden değil Ayhan. </p><p class="calibre1">
  Biliyorum. </p><p class="calibre1">

</p><p class="calibre1">
  Gene de niye dönmek istediğimi tam olarak bilmiyorum. </p><p class="calibre1">
  Önemli değil Suna. İstedin ya, önemli olan bu. </p><p class="calibre1">
  Bir an direksiyonu bırakıp elimi avucuna alıyor; sıkıyor. </p><p class="calibre1">
  Korkuyorum, diyorum. Elini yavaşca çekiyor. </p><p class="calibre1">
  Ben de, diyor duyulur duyulmaz… </p><p class="calibre1">
  İKİNCİ BÖLÜM</p><p class="calibre1">
  DÜŞKÖY YAZLIK SİNEMASI ON DAKİKA ARA</p><p class="calibre1">
  Işıklar birdenbire yanıyor. </p><p class="calibre1">
  Sandalyemden kalkıp arkaya doğru yürüyorum ve filmin ilk yarısından etkilenenler beni rahatça görüp kutlama fırsatı bulabilsinler diye meşrubat büfesinin yanında ayakta bekliyorum. </p><p class="calibre1">
  Yanımdan beni görmeden geçen, biri eski bir sinema oyuncusu olan iki kadından birìBilinen aşk üçgeni,’ diyor. Àma yazık ki ilginç bile olamayan bir film bu.’ `Gene de ikinci yarıyı izlemeden karar vermek istemiyorum ben,’ diyor sinema oyuncusu olanı. </p><p class="calibre1">
  Hidroforcu Cemil Usta ve Bakkal Cavit’le şakalaşıyorum. Beni içtenlikle kutluyor ve benimle gurur duyuyorlar. Filmden pek bir şey anlamadıklarını</p><p class="calibre1">
seziyorum ama kasaba sakinlerinden bir tanıdıklarının bunca önemli ve ünlü</p><p class="calibre1">
kişiyi bu gece, buraya toplamış olmasından heyecan duyuyorlar. </p><p class="calibre1">
  Àçık bir bar filan yok mu acaba bu kasabada?’ diye soruyor sakallı, genç</p><p class="calibre1">
bir sinema yazarı yanındaki arkadaşına. `Valla ben de dayanamayacağım bundan sonrasına,’ diyor arkadaşı. `Gidelim hadi.’ </p><p class="calibre1">
  Tefçi Küsüm ve Saz arkadaşları perdenin önündeki çıkıntıya yerleşip fasıla başlamışlar bile. </p><p class="calibre1">
  `Balkonda saatlerce düşündüm seni andım… </p><p class="calibre1">
  Bittim, eridim, gözyaşı dökmekten usandım…’ </p><p class="calibre1">
  Küsüm, sentetik parlak kumaştan çingene pembesi bir elbise giymiş. Başına da aynı kumaştan bir fiyong takmış. Yaşlandı epey ama hala kıvrak hınzır. </p><p class="calibre1">
Kendinden geçercesine vuruyor tefe, seni seni aaaaandım, diye bağırırken. Bu mevsimde işleri durgun oluyormuş, yazın, düğün ve sünnetler yoğunlaşınca hiç boş kalmıyor olmalı. Küsüm’ün altın dişlisi, başucunda bir assoliste çalar gibi haz duyarak çalıyor kemanı. </p><p class="calibre1">
  İşte Selim geliyor. Bakalım ne diyecek. </p><p class="calibre1">
  Yanaklarımdan öpüyor, iki elimi birden sıkıyor coşkuyla. </p><p class="calibre1">
`Harika!’ diyor. `Teknik hatalar önemli değil, içeriğe bakıyorum ben. Yalan dolan yok bu filmde içtenlik var içtenlik… İkinci yarıda da tempo düşmezse müthiş bir film olacak bu. Yurtdışı yarışmalara filan göndermelisin.’ </p><p class="calibre1">
Selim’e kola ısmarlıyorum. Èlimden tutan yok ki; diyorum.’ `Şu Onur’la bir konuşsana.’ diyor, `Biraz reklam yapmalısınız..’ </p><p class="calibre1">
  Tarık’ı arıyor gözlerim kalabalıkta. Yerinden kalkmamış. Oturuyor bahçenin ortalarında bir yerde ve karısıyla tartışır görünüyor. Kadın kendini buraya yakıştıramayıp, gidelim diye tutturmuştur. Ama olur mu şimdi? </p><p class="calibre1">
  Tanıdığı iki kişi arasında neler geçmiş asıl bundan sonra görecek, ayrıntılarıyla öğrenecek Tarık. Gitmek istemiyor. </p><p class="calibre1">
  Kimi dostlar yanımdan geçerken `İkinci yarıyı da izleyelim de sonra konuşuruz hayatım,’ diyorlar. </p><p class="calibre1">
  `Teknik hatalar olmasa daha başarılı olacakmış,’ diyor iyi yürekli bir eleştirmen. Èvet çok haklısınız ama koşullarım çok ilkeldi, söyledim ya,’ </p><p class="calibre1">
diyorum. `Bir kamera kapanın film yapıyorum diye ortaya fırlamasına kızıyorum ben,’ diyor kötü yürekli bir başka eleştirmen iyi yürekliye yavaşça. </p><p class="calibre1">
  Moralimi bozmuyorum. Tümünü görsünler hele bakalım da… </p><p class="calibre1">
  İhbarcı Osman, `Böyle karım olacak, gösteririm ona dünyanın kaç bucak bucak olduğunu,’ diyor Minderci Şükrü‘ye az ötemde. Ùlan ne keriz koca bu be! Sinir oldum ha…’ Àsıl o Onur denen züppeye bozuluyorum ben,’ </p><p class="calibre1">
diyor Şükrü. `Bekletti kadını orda hıyar!’ `Biraz sıkıldım, kalbim var da,’ </p><p class="calibre1">
diyor Mukadder kapıdan çıkarken, `Gidip çay bahçesinde denize karşı oturacağım….’ </p><p class="calibre1">
  Küsüm’ü benden başka alkışlayan yok. Eliyle öpücük gönderiyor bana perdenin önünden inerken. </p><p class="calibre1">
  Onur gelmedi. Sanırım gelmeyecek artık. Aslında gelmeyeceğini biliyordum. O</p><p class="calibre1">
hiç bir zaman olması gereken yerde ve durumda olamadı. </p><p class="calibre1">
  Dün gece gördüğüm düşü anımsıyorum birden. </p><p class="calibre1">
  Geceydi, bir kır bahçesinde yemekteydik. Herkes oradaydı. Ayhan’ın fakülteden eski arkadaşları, benim Rekla’dan tanıdıklarım, yaşamımıza karışmış bütün insanlar, bütün dostlar. Bir tek Onur yoktu aramızda ve ben gözüm kapıda onu bekliyordum. Geleceğini de bilmiyordum. Az önce Tarık söyledi bunu ve beni çok heyecanlandırdı. Hemen kalkıp tuvalete gittim. </p><p class="calibre1">
Tuvaletin kırık aynasında yüzüme baktım nasıl görünüyorum diye. Çok iyiydim. Biraz kilo almıştım, yakışmıştı bu bana. </p><p class="calibre1">
  Onur’dan sonra sigarayı bıraktığım için rengim düzelmiş pembe pembe olmuştu yanaklarım. Kendimden hoşnut bahçeye, masaya döndüm bir de baktım ki Onur gelmiş. </p><p class="calibre1">
  Oturmuyor acelesi varmış, Güler’i doktora götürecekmiş. Önemli değil canım, nezle olmuş yalnızca. </p><p class="calibre1">
  Aman Onur’a neler olmuş böyle? Nasıl kötü görünüyor o kadar olur… Saçları</p><p class="calibre1">
ağarmış ve seyrelmiş. Yüz çizgileri derinleşmiş, gözleri yorgun. Daha da önemlisi boyu kısalmış. Olacak şey değil ama düş bu, kısa boylu kambur bir adam oluvermiş. Çok şaşırıyorum, gerçekten çok şaşırıyorum. </p><p class="calibre1">

</p><p class="calibre1">
  Tam bu sırada düpedüz paniğe kapılıyorum. Sağ kolunun omuzla dirsek arasından plastik bir takma kol sarkıyor. Metal bir zincirle bağlayarak tutturmuşlar bu takma kolu oraya. Zincirin iki boş ucu sallanıp şıngırdıyor kolunu oynattıkça… Ne zaman, nasıl oldu bu? Balık tutarken köpekbalığı mı</p><p class="calibre1">
kaptı kolunu, bir yere bomba atacakken elinde mi patladı? Yoksa kangren, kanser yüzünden kestiler mi? </p><p class="calibre1">
  Peki ya şu ince gövdedeki göbeğe ne demeli? Çok az yer o. Zaten gastriti vardır. Nasıl olur da böyle bir göbek bağlayabilir? </p><p class="calibre1">
  Çok acıyorum ona çok. Acınmaktan nefret ettiğini bildiğimden belli etmiyorum bunu tabii. Zavallı Onur. </p><p class="calibre1">
  Yaşamın acımasız sillelerini yemiş, kimbilir ne badireler atlatmış ben görmeyeli… </p><p class="calibre1">
  Bana bakıyor. Bakışından beni güzel bulduğunu anlıyorum ama köprülerin altından çok sular aktığı ve bana yaptıkları için, kayıtsızmışım gibi davranıyorum. Ayhan’a dönüp, ben bir şiş yiyebilirim, diyorum. O orada yokmuş varsa da beni artık ilgilendirmiyormuş ve bir porsiyon şiş yemek benim için ondan daha önemliymiş gibi görünmek istiyorum. Kırılıyor bundan elbet, anlıyorum. Ama yanımızda başkaları, özellikle de Ayhan olduğu için belli etmek istemiyor. Zaten başkalarının yanında çok az tanışıyormuşuz, aramızda hiç bir şey yokmuş gibi davranır her zaman. Yalnız bu kez kendisi o kadar çirkinleşip tanınmaz olduğu için yüz vermiyormuşum gibi bir eziklikle bakıyor bana ve yaşamın bütün sillelerini yakınmadan kabul ettiğince kabulleniyor bunu umarsızca. Ben bu kadar güzelken o bu haliyle bana nasıl yaklaşabilir ki? </p><p class="calibre1">
  Peki bu kolla resim yapabiliyor mu hala? Hiç sanmıyorum. Ah Allahım! </p><p class="calibre1">
Masanın üzerine gerilmiş tellere asılmış köylü işi renkli ampullere bakıyorum, ona bakmamak için. İçim götürmüyor. O sırada Onur gitmek zorunda olduğu için el sıkışıyor dostlarıyla. Ben niye burada kalıyorum peki? </p><p class="calibre1">
Onunla gitmeliyim. Güler’i doktora götürmemeli bu gece. Hiç bir zaman götürmemeli. Kendisi gitsin. </p><p class="calibre1">
  Elini bana uzatıyor Onur. Şişirilmiş bir balon gibi biçimsiz, plastik elini… Gözlerime bakarak soluğunu utanır gibi içine çekiyor. Birden onu hala sevdiğimi anlıyorum. Böyle de sevdiğimi ve ölene dek sevmekten vazgeçmeyeceğimi… </p><p class="calibre1">
  Tam bu sırada uyandım. </p><p class="calibre1">
  Dalmışım, filmin ikinci yarısı başlamış bile… </p><p class="calibre1">
  SİS DÜDÜKLERİ</p><p class="calibre1">
  Salondaki pencerenin önüne çektiğim koltukta oturmuş sisin içinde gökyüzüyle birleşerek belirsiz bir boşluğa bürünmüş denize bakıyorum. </p><p class="calibre1">
Ayağımın dibindeki sepette renkli yumaklar, kalın örgü şişleri var. Kendime bir yün başlık öreceğim. Belki hiç giymem onu, bir köşeye atar unuturum. Ama örgü örmenin iç sıkıntılarına iyi geldiği, ucuz bir sağaltma yöntemi olduğu söylenir hep. Deneyeceğim. </p><p class="calibre1">

</p><p class="calibre1">
  Döndüğümden bu yana yalnızca dokuz gün geçmiş olduğuna inanmakta güçlük çekiyorum. Başka bir eve taşınmam, orada geçirdiğim onbeş gün sık sık gördüklerime benzer kötü bir düşmüş gibi geliyor bana bazen. </p><p class="calibre1">
  Ama aradığım bir giysi, bir vazo ya da kitabı bulamadığımda öteki evde olduklarını anımsıyorum ve yaşadığım bu serüvene yeniden inanıyorum. </p><p class="calibre1">
Burada Ayhan’la geçirdiğimiz son aylara kadar çok seviyordum bu evi. Rahat güzel bir daireydi. Akasyalı Sokak’taki evi sattıktan sonra almış ve hemen taşınmıştık. </p><p class="calibre1">
  Gene de seviyorum. Ama artık hiç bir zaman büsbütün benim sayamayacağım bir yer olduğunu seziyorum. Yenemediğim bir yabancılıkla dolaşıyorum içinde. </p><p class="calibre1">
Döner dönmez bütün dolapları yerleştirdim, yeniden düzenledim oysa. </p><p class="calibre1">
Yokluğumda bozulmuş düzenimi, burayı içtenlikle benim kılmak istercesine yoluna koymaya çalıştım. </p><p class="calibre1">
  Denizi gören bir balkonu, üç büyük odası ve geniş bir salonu olan bu evden bir daha ayrılmamaya karar verdim. Bana acı veren bir çok şeyi unutabileceğimi düşündüm iyimserlikle. Sonra ilk bir kaç gün, uzun zamandır duymadığım bir kurtulmuşluk sevinci yaşadım. Yaşamımda Onur’un yer almadığı yeni bir dönemin başladığına inandım. Onunla olan geçmişimden birdenbire kopmuştum sanki. </p><p class="calibre1">
Belki de o geçmişi yadsımanın o kadar da zor olmadığı umuduna kapılmıştım. </p><p class="calibre1">
Önüm, buz tutmuş ve ufka kadar uzanan bomboş bir toprak parçası gibi düz, engebesizdi. Bu sınırsız alanda özgürce, yüreklice, Ayhan’la aramdaki ilişkide açılmış gedikleri onaracak, onunla birlikte yol alacaktım artık: Onur’dan önceki dengeli, düzenli, uyum içindeki yaşamımıza yeniden dönecektik böylece. </p><p class="calibre1">
  Benim için o kadar vazgeçilmez olan Onur’dan vazgeçmeyi göze almıştım ya bir kez, daha başka bir çok güzellikten de vazgeçebilecek güçte duyuyordum kendimi. Çürümüş bir yaprak gibi suyun akışına katılmak istiyordum. Ayhan’la birlikte dingin, sessizce akmak. Başına gelenlerden sonraki değişimini kabullenecektim onun. Yeni kimliği içinde gereksindiği kadın olmaya çalışacaktım. </p><p class="calibre1">
Zamanımı ve düşüncelerimi ona ayıracak, yalnızca ve sonsuza kadar onu sevecek, onunla eksiksiz ve benzer bir bütün olabilmek uğruna elimden geleni yapacaktım. Bundan böyle bütünümle Su olmam gerekiyorsa Su olacaktım. </p><p class="calibre1">
  İlk üç gün, mutfak tezgahını tekrar tekrar silerken, halıların saçaklarını</p><p class="calibre1">
yıkarken, perdeleri ütüler, tencerelerin dibini ovarken böyle düşündüm işte. </p><p class="calibre1">
Mutfakta salata yaparken boyunu tezgaha uydurmak için bacaklarını iki yana iyice açarak dikilen Ayhan’a bakarken içten bir sevgi duydum. Geldiğimiz gece onunla birlikte yatıp uyumaktan güvenlik duygusunun ötesinde bir tat aldım. </p><p class="calibre1">
Onun bağışlayıcı sevecenliğini binde birlik bir şans sayarak, onunla yaşamayı</p><p class="calibre1">
gerçek bir zenginlik olarak gördüm. Onur aramıza girdikten sonra yitirdiklerimizin yüklü bir listesini çıkardım ve o dönüm noktasından başlayarak yaşadıklarımızı gözden geçirdiğimde bu sevgiye ödemem gerekenin çok üstünde bir bedel ödemiş olduğumu anladım. </p><p class="calibre1">
  Sığınağı şimdilik boşaltmamaya karar verdik. `İki evimiz olsun;’ dedi Ayhan. </p><p class="calibre1">
`Sıkılırsan, bunalırsan gidip bir süre orada kalırsın.’ Onun bunu düşünebilmiş olması birbirimizi yeniden bulma sürecinde ortaya çıkabilecek güçlükleri göze aldığı anlamını taşıyor benim için. Doğal buluyorum tavrını. </p><p class="calibre1">
Ne de olsa benden daha gerçekçi. Kırılıp dökülmüş birlikteliğimizi onarmanın o kadar da kolay olmayacağını benden iyi biliyor. </p><p class="calibre1">
  Buraya taşındığımız günler Onur’la ilişkimizin yeni başladığı günlerdi. </p><p class="calibre1">
Yerleşirken bir kaç kez uğrayıp yardım etmişti bize. Eşyaları</p><p class="calibre1">
yerleştireceğimiz köşeleri belirlemiştik birlikte. Koyu maviye boyadığımız dar bir duvarı beğenmemiş, boğucu bulmuştu. Biz sevmiştik oysa. </p><p class="calibre1">
Tartışmış sonra birlikte rakı içmiştik dağınıklık arasında. Kedimiz Zişo bu eve alışamayıp kaybolmuştu tam o sıralarda. Akasyalı Sokağa gidip aramıştı</p><p class="calibre1">
onu Ayhan ama izine rastlayamamıştı. Başıboş kaldığı için belediye ekiplerinin zehirlediği kanısına varmıştık ve çok üzülmüştük. Eski bir dostu yitirmenin acısını duymuştuk. </p><p class="calibre1">
  Onur kedileri sevmezdi, tiksinirdi onlardan, hep uzak durdu Zişo’dan. Bir kaç ay sonra yeni bir kedi almıştık, siyah tekir dişi bir yavru. Adını Şirin koymuştuk. Şirin kanepenin üstünde kıvrılmış uyuyor şimdi. Ayhan’la üç uzun yıl geçirdiğim Gönül Sokak’taki bu ev o günlerin anıları ile dolu. Gözümün iliştiği her eşya, her nesne bana geçip gitmiş geceleri, sabahları günleri ayrıntılarıyla geri getiriyor günlerdir. Uzakta geçirdiğim onbeş günün sonunda daha önceleri burada yaşarken göremediğim, sezemediğim, anımsayamadığım bir çok şey belleğim birdenbire açılıvermiş gibi netleşiyor nedense. O günlerdeki çalkantılı ve dayanılmaz çelişkilerle dolu ruh halimi düşünüyorum. Üçümüzü anımsıyorum ve nasıl dayandık bütün bunlara diye şaşıyorum. </p><p class="calibre1">
  Nasıl sapasağlamız hala? Nasıl öluyor da görünürde hiç bir sakatlık bırakmadı bizde yaşadıklarımız? Bırakmadı mı? Ama işte gene buradayım, gene Ayhan’la birlikteyim. Ne değişti? Bütün bunlardan kaçıp kurtulmak için gittim buradan oysa. Niye döndüm? </p><p class="calibre1">
  İlk üç günkü umutlarım hızla umutsuzluğa dönüşüyor işte böyle, ortada belli bir neden olmadan. İyimserliğim kötümserlikle yer değiştiriyor. Yeniden kurmayı düşlediğim dünya güçlü bir suyun boşalacağı deliğe akarken yarattığı</p><p class="calibre1">
burgaç gibi beni içine çekiyor. İstencimin dışında bir yere sürükleniyorum duygusu uyandırıyor bende ve çevremdeki her şey üzerime kapanıyor. Yakında kafamdaki Suna üngesi paramparça olup dağılarak ortadan kalkacak. </p><p class="calibre1">
  Örgü sepetine eğiliyorum. Renk renk yumaklar neşeli bir düzen içinde yanyana duruyorlar içinde. Radyoda Brahms. Masanın üstündeki vazoda kocaman bir demet hüsnüyusuf. Her şey yerli yerinde, olması gerektiği gibi. İçimdeki karmaşanın dışında inanılmaz bir dinginlik hüküm sürüyor bu evde. Az sonra akşam olacak. Ayhan’ın anahtarı kilidin içinde dönecek, kapı açılacak ve o içeri girecek. Beni burada örgü örer görüp çok mutlu olacak. Birlikte sofrayı kurup yemek yiyeceğiz. Yemeklerimi övecek. Ona bugün neler yaptığımı anlatacağım. </p><p class="calibre1">
  Sekiz santim örgü ördüğümü, Şirin’in bahçede kabadayı bir erkek kedi ile çiftleştiğini gördüğümü, dolayısıyla yine yavru kedilerimiz olabileceğini, bu kediyi kısı rlaştırma zamanının geldiğini, bu sabah eti geçen haftaya göre üç bin lira pahalı aldığımı, görümcemin telefon edip hatırımızı sorduğunu söyleyeceğim. O da bana gazetelerde yer alamayan son politik gelişmelerden, durumun giderek sertleştiğinden, hakkındaki davaların olumsuz seyrinden söz edecek. Sofrayı toplayıp bulaşıkları yıkayacağız. Konuşacaklarımız bitmiş</p><p class="calibre1">
olacak bu sırada. Bir zamanlar bulaşık yıkarken şarkılar söyler, birbirimizi ite kaka gülüşürdük. Sözcükleri birbirimizin ağzından kapar aralıksız konuşurduk. Bütün o kavgalardan, yorgunluklardan, karmakarışık duygusal çırpınışlardan önce. </p><p class="calibre1">
  Yaşamımızı alt üst eden bu durağanlıktan, kıstırılmışlıktan, Ayhan böylesine boş, eylemsiz, itilmiş bir konuma, ben Onur’a duyduğum sevgiye yenik düşmeden önce. </p><p class="calibre1">
  Örgümü elime alıp bir kaç sıra gidip geliyorum. Gelincik kırmızısı bir kaç</p><p class="calibre1">
sıra. Ellerim yün ipliği şişe geçirip geri çekerken kendimi bir sonraki dakikaya, saate sürüklemeye çabalıyorum. Ne bekliyorum, ne olacak? Bilmiyorum. </p><p class="calibre1">
Kimim ben? Hala bir geleceğe sahip miyim? Bana söylenmiş son güzel sözcükler hangileri? Kimdim daha önce? Uslu, hanım hanımcık olmayı da becerip aynı</p><p class="calibre1">
zamanda bağışlanması güç bir senüvene atılıveren, onca uğraşıp düzene uydurduğu yaşamı dağıtmak, un ufak etmek için elinden geleni yapan, o kadar ağırbaşlı gürünüp de kolayca ayartılan bu kadın kimdi? Kendimi, tüm değerlerin, değer taşımayan her şeyin, varlığın ve yokluğun, zamanın ve zaman dışılığın ortasında duyarken bu soruyu nasıl yanıtlayacağım? Suç, suçluluk, günah, ayıp, aldatma, bağlanmaların kutsallığı gibi yalancı kavramlarla doldurulmuş</p><p class="calibre1">
beynimi nasıl temizleyip arıtacağım ki kim olduğumu bileyim? </p><p class="calibre1">
  İskeletim, kaslarım, sinirlerim, iç ve dış organlarım, beynim; yüreğim, ellerim, ayaklarım, gözlerim var. Bacaklarımı sapasağlam basıyorum yere. Eklemlerim iyi işliyor, göğsümde düzenli ara sıra hızlanarak vuruyor yüreğim. Bütün insanlar gibi biriyim, onlara benziyorum. Onlar gibi başlamalara ve bitişlere, korkulara ve korkusuzluklara, yıkıp yeniden kurmalara, düşüp bir daha doğrulmalara, her türlü sürgüne, ayrıma, hiçliğe, tuzaklara hazır doğdum. Yıllarca Àile Salonu’ denen yerlerde oturdum istemeden, `Bayan yanı‘nda yolculuklar yaptım. Fasulyeler, kompostolar pişirdim içim sıkılarak, görev sayarak. Sonra sokağa, ev duvarlarının dışına çıktım. Akasya ağaçlarının dibinde koştum eteklerimi savurarak. Kısa sürecek mutluluklar avlamaya gittim. </p><p class="calibre1">
  Hiç biri bir sonrakine benzemeyecek olan, alışkanlık, rahatlık ve huzurun gölgesi bile üzerlerine düşmemiş ele geçmez mutluluk anları yakalamaya. </p><p class="calibre1">
Nasıl da önemsedim kendimi. Ne kadar da güveniyordum yeteneklerime. </p><p class="calibre1">
Uzlaşmazlığıma. Beni iten gücü iyi tanıdığımı sanıyordum, inanmıştım duvarları yıkabileceğime. </p><p class="calibre1">
  Şimdi burada oturmuş evcillik içinde örgü örüyorum. Kimi insanlar duruşma salonlarında, kimileri karanlık havasız hücrelerde, tabutluklarda. Bazıları</p><p class="calibre1">
içki evlerinde oturup kalmış. Otogarlarda uyuklayanlar. Şehirlerarası</p><p class="calibre1">
yollarda gidip gelenler. Hapishane kapılarında bekleşenler. Sayısız makineler, bantlarda-tezgahlarda milyonlarca işçi. Darbeler, ölümler planlanıyor, taşlar taşınıyor duvarlar örülüyor, yıkılıyor. Kararlar alınıyor. </p><p class="calibre1">
Bir yığın insan yorgunluklar, acılar içinde yaşıyor. Binlerce insan doğuyor, ölüyor. Pazarlıklar yapılıyor. </p><p class="calibre1">
  Ben de burada oturmuş parmağımın üzerindeki yün ipliği ileri geri itip çekiyorum, itip çekiyorum. Kim olduğumu, neden burada olduğumu bilmeden, yaşamımın bir bölümünü oluşturmuş ve şimdi gerilerde kalmış bir çok şeyi anımsayarak acı çekiyorum. Bu acının hiçliğinden utanarak. Dünyaya, yaşama ve insanlara ilişkin karmaşanın içinde, duyduğum acının anlamsızlığı</p><p class="calibre1">
ile duraksayarak. </p><p class="calibre1">

</p><p class="calibre1">
  Düzgünce çekilmiş perdeler, pencere önündeki saksılarda yeşil, bakımlı</p><p class="calibre1">
bitkiler, rahat kullanışlı eşyalarla döşenmiş sıcacık odalar. Düş gören bir kedi. Benim evim burası. Suna’yım ben. Su ve Na yım. Neyi arıyorum? </p><p class="calibre1">
Suna… </p><p class="calibre1">
  Birlikte olduğumuzdan bu yana, adımı arkasından çok önemli bir konudan söz edecekmiş gibi imler Ayhan. Suna, diye başladığında ben öyle sanıyorum belki de. O ilk yıl bende yakaladığı sakatlıkları ortaya koyacağı ciddi konuşmalara hep böyle başladı çünkü. Bu yüzden adımı söyleyerek bir an durduğunda korkuyla beklerim hep. </p><p class="calibre1">
  Onur’la yakınlığımızın iyice ilerlediği günlerde ise dayanılmaz bir hal almıştı bu korku. Suçluluk saplantısı içinde, hiç ummadığım bir anda şöyle demesini beklerdim onun:</p><p class="calibre1">
  `Suna…’ </p><p class="calibre1">
  Èvet…’ </p><p class="calibre1">
  `Herşeyi biliyorum…’ </p><p class="calibre1">
  Ama böyle bir şey olmadı hiç bir zaman. Çoğu kez önemsiz, gündelik konulardan söz ederdi Ayhan adımın ardından. Şuna benzer konuşmalar geçti aramızda daha çok:</p><p class="calibre1">
  `Suna…’ </p><p class="calibre1">
  Èvet…’ </p><p class="calibre1">
  `Bilmiyorum söyleyeyim mi? Pek hoşuna gitmeyecek ama…’ </p><p class="calibre1">
  `Söylesene, ne oldu?’ Yüreğim hızlanır, rengim solardı. </p><p class="calibre1">
  `Yaa, bizim Şirin koltuğun altına pislemiş. Kapalı kalmış hayvancık….’ </p><p class="calibre1">
  Derin bir soluk alırdım. </p><p class="calibre1">
  Òf’, Ayhan off…’ </p><p class="calibre1">
  `Kızma temizledim…’ </p><p class="calibre1">
  Başımı kaldırıp Şirin’e bakıyorum. Yavruydu o zamanlar. Üç yaşında şimdi. </p><p class="calibre1">
Açık kapıdan üzeri nicedir bomboş akaju masayı görüyorum birden. Bu masayı</p><p class="calibre1">
bölüşemezdik bir zamanlar. </p><p class="calibre1">
  Ayhan onu sürekli işgal altında tuttuğundan bana yemek masası kalırdı gece çalışmam gerektiğinde. </p><p class="calibre1">
  Çalışma odasının kapısında durup onu izliyorum. </p><p class="calibre1">
  Daktilonun başında düşüncelere dalmış. Okuma gözlüğü burnunun ucuna düşmüş. </p><p class="calibre1">
Saçları karmakarışık. Çok sevimli görünüyor gözüme. Bu adamı seviyorum ben, diye düşünüyorum. </p><p class="calibre1">

</p><p class="calibre1">
  Ama neden bir başkasını da sevmeyeyim? Neden beş-on-yüz kişiyi de sevmeyeyim? Neden Ayhan da bir başkasını ve daha başkalarını da sevmesin? </p><p class="calibre1">
Neden insanları kurulu düzenler içine hapsedip sevme özgürlüklerini ellerinden alıyorlar? Ne diye onları evlerle, eşyalarla, çocuklarla bağlayıp özlemler, engeller, olmazlıklar ve acılar içinde bırakmayı düzen sayıyorlar? </p><p class="calibre1">
Karşıyız elbette bu tuzaklara biz, karşı olacak, karşı çıkacağız Ayhan’la… </p><p class="calibre1">
Ben hem onu, hem Onur’u seveceğim özgürce. O da isterse bir başkasını sevsin… </p><p class="calibre1">
Arkasında durup kollarımı omuzlarına doluyorum. </p><p class="calibre1">
  Başının üstünden yazdıklarını okumaya çalışıyorum. </p><p class="calibre1">
Yan dönüp kolunu belime sarıyor. Okuduğum, derginin o ayki başyazısı. </p><p class="calibre1">
Çok keskin bir yazı bu Ayhan. </p><p class="calibre1">
  Hiç de değil, tersine çok ılımlı. </p><p class="calibre1">
  Kaygılanıyorum, dikkatli olmalısın… </p><p class="calibre1">
  Dönüyor, sandalyesini geriye kaydırıp kucağına oturtmaya çalışıyor beni. </p><p class="calibre1">
Direniyorum, usulca itiyorum onu. </p><p class="calibre1">
  Yapma, uykum var, yatacağım. Geç oldu. </p><p class="calibre1">
  Kendimi kollarından kurtarıp uzaklaşıyorum biraz. </p><p class="calibre1">
  Oturduğu yerden biraz şaşırmış öylece bakıyor bana ve bir an sonra huysuzlanıyor biraz. </p><p class="calibre1">
  Ne oluyor sana böyle Suna? Farkında mısın bilmem, son günlerde, hayır epey zamandır, hep uykun var, yorgunsun, canın istemiyor… Daha açık söyleyeyim, bir aydır sevişmiyoruz biz. </p><p class="calibre1">
  Öyle mi? diyorum, cılız bir sesle. </p><p class="calibre1">
  Öyle, biliyorsun, gel biraz hadi… </p><p class="calibre1">
  Ayağa kalkıyor, sarılıp kuvvetle kendine çekiyor beni. Yorgun koyveriyorum kendimi. Başımı omuzuna yaslayıp neden bilmem ağlamaya başlıyorum. Şaşırıyor. </p><p class="calibre1">
Kollarını gevşetip, yumuşak, sevecen öylece tutuyor beni göğsünde, saçlarımı</p><p class="calibre1">
okşuyor. </p><p class="calibre1">
  Suna neyin var canım, ne oluyor söylesene? </p><p class="calibre1">
  Hiç bir şey, bilmiyorum. Çok yorgunum, sinirlerim bozuluyor bu yüzden… </p><p class="calibre1">
  Gözyaşlarımı siliyor. </p><p class="calibre1">
  Seninle ilgisi yok Ayhan, geçer şimdi… </p><p class="calibre1">
  Umarım öyledir. Git yat, dinlen canım hadi… </p></body>
</html>