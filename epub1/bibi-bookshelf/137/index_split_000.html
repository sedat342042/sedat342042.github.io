<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>��</title>
    <meta name="generator" content="pdftohtml 0.36"/>
    <meta name="date" content="2010-10-08T16:45:20+00:00"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
    </head>
  <body class="calibre">
ÖLÜ ERKEK KUŞLAR<p class="calibre1">
INCI ARAL</p><p class="calibre1">
  Ölü Erkek Kuşlar, bir kadının birine tutkulu bir aşk, ötekineyse köklü</p><p class="calibre1">
bir sevgi ve evlilik bağıyla bağlandığı iki erkek arasındaki bölünmüşlüğünü</p><p class="calibre1">
konu edinirken, bu üç kişinin çocukluktan kadın ve erkek olmaya giden yolda kurallar, öngörmeler, koşullandırmalarla biçimlenişlerini irdeliyor. Bir kadın ve iki erkek arasındaki ilişkilerin hem bireysel ve toplumsal yargıların içinde barındırdığı katılık ve şiddet hem de belli bir tarihsel dönemin baskı</p><p class="calibre1">
ortamında nasıl yorucu, yıpratıcı bir iletişimsizliği, uzlaşmazlık ve çözümsüzlüğe dönüştüğünü gösteriyor. Bu karmaşa içesinde aşk, gerçekleşmeyecek çocuksu bir düş, evlilikse düzen sanılan bir düzensizliktir. </p><p class="calibre1">
  Inci Aral ilk romanında bir kadının bağımsızlık ve mutluluğu umutsuzca arayışını içtenlikle, ustalıkla anlatıyor. </p><p class="calibre1">
  BİRİNCİ BÖLÜM</p><p class="calibre1">
  DÜŞKÖY YAZLIK SİNEMASI</p><p class="calibre1">
  İğde ve gül kokularının birbirine karışarak içlere baygınlık verdiği bir ilk yaz akşamı Düşköy tatil kasabasının yazlık sineması önünde bekliyorum. </p><p class="calibre1">
Gökte parlak bir dolunay var. </p><p class="calibre1">
  Sinemanın yaz akşamları yüksek perdeden arabesk şarkılar yayan höparlörü</p><p class="calibre1">
suskun. Işıkları sönük. Büfede birbirine vurulan kola şişelerinin çıkardığı</p><p class="calibre1">
şıngırtılar, kiralık minder dağıtan Topal Şükrü‘nün ağlamaklı sesi, çekirdekçilerin ezgili bağırtıları, çocuk çığlıkları, gençlerin gürültücü</p><p class="calibre1">
itiş kakışlan ve yaygaraları duyulmuyor. O uğultu, neşe, canlılık yok henüz. </p><p class="calibre1">
  Mavi boyalı tahta sandalyeler, geçip gitmiş kışın rüzgarlarıyla, yağmurlarıyla hırpalanmış, makine dairesinin dibindeki sundurmanın altında bekliyorlar. </p><p class="calibre1">
  Gece serin. Yazlıkçıların kasabaya doluşmalarına zaman var daha. Altında durduğum çınarın tazecik yaprakları hafif bir esintiyle hışırdıyor. Denizin nemini tenimde duyuyorum. Başımı gökyüzüne kaldırıyorum, bir bulut kümesi geçiyor ayın önünden çabucak biçim değiştirerek. Gök aydınlık, parlak koyu mavi. Ayın altında, uzakta, zeytinliklerle kaplı tepelerin inişli çıkışlı yumuşak eğimleri belli belirsiz ince çizgilerle ayrılıyor bu mavilikten. </p><p class="calibre1">
  Anılarla bağlıyım buraya. Kumsala çekilmiş kayıklardan balık aldığım yaz günlerini, çayın kıyısında söğütler ve böğürtlenler arasından geçen toprak yoldaki sabah koşularımızı, suyun denize kavuştuğu yerdeki bir köprünün üstünde esrik, şarkılar söylediğim bir geceyi anımsıyorum şimdi. </p><p class="calibre1">
  Çağrılılar az sonra gelmeye başlarlar. Büyük aşklar yaşamış olanlar, aşka inanmayanlar, inanıp da kimseyi sevilmeye değer bulmayanlar, sevip pişman olmuşlar, sevmeyi bekleyenler, iş işten geçmişler, gel geç ilişkilerle idare etmeye çalışanlar, durmuş oturmuşlar-oturamamışlar, uslanmışlar-uslanmamışlar, duyuları körelmişler, tövbekarlar, modası geçmişler, dağıtmışlar, bileklerini jiletlemişler, değişik seçenekler arayanlar, boşvermişler. Bu gece hepsi gelecekler. Gelmeliler. Son on yılın en büyük aşk faciası karanlıklardan çıkıp gözler önüne serilecek bu gece, bu sinemada… </p><p class="calibre1">

</p><p class="calibre1">
  Sinemanın ağır demir kapısında paslı bir zincirin ucunda sallanan kocaman asma kilidi yokluyorum. Kilitli. Açık olmalıydı oysa. Neyse, önemli değil. </p><p class="calibre1">
Hazırlıklıyım. Cebimden maymuncuk, ince uçlu bir tornavida ve eğe çıkarıyorum. </p><p class="calibre1">
Kilidi açmam uzun sürmüyor. Ne de olsa deneyimliyim. </p><p class="calibre1">
  İçeriye giriyorum. Ay ışığında el yordamıyla daracık tahta merdiveni çıkıp makine odasına dalıyorum. Duvarları yoklayarak elektrik düğmesini buluyor ve bütün ışıkları yakıyorum. </p><p class="calibre1">
  İnce bir toz tabakası kaplamış her yanı. Ama yalnızca geçen zamanı</p><p class="calibre1">
belirlemek açısından önemli olabilir bu şimdi. Zaman tozdur çünkü, kirdir, nemdir, eskimişliktir, yenilgidir. Ne kadar uğraşırsak uğraşalım koruyamayız kendimizi ve nesneleri ondan. Boşuna o tozbezleri, fırçalar, paspaslar, cilalar, saç boyaları, kozmetikler. </p><p class="calibre1">
  Kasetçaların üzerindeki tozu elimle sıyırıyorum, oracıkta gözüme ilişen ilk kaseti sürüyorum içine. Bezen Göksu söylüyor. Ses düğmesini sonuna dek açıyorum. Değer mi hiç? Değer mi, değer mi söyle? diye bağırıyor ses büyütücüler. Canlanıyor birden bahçe. </p><p class="calibre1">
  İmbat Limited Şirketinin kola kamyonu geliyor önce. </p><p class="calibre1">
  Ardından Minderci Şükrü. </p><p class="calibre1">
  İşsiz güçsüz takımından bir kaç kopuk. </p><p class="calibre1">
  Kış kahvesinde pişti oynarken yaygarayı duyup koşan Makinist Raşit. </p><p class="calibre1">
  Tefçi Küsüm ve saz arkadaşları. </p><p class="calibre1">
  Bakkal Cavit’le şaşı karısı Necla. </p><p class="calibre1">
  Dereköy’den, Lokman Hekim Bahaettin ve at arabası. </p><p class="calibre1">
  İki keçisiyle birlikte Dul Mukadder</p><p class="calibre1">
  İhbarcı, Malakacı Osman. </p><p class="calibre1">
  Hidroforcu Cemil Usta. </p><p class="calibre1">
  Sübyancı Şakir. </p><p class="calibre1">
  Bizim evin merdivenlerini yapan Marangoz, İbrahim Sağlamel. </p><p class="calibre1">
  Fırıncı ve köfteci çırakları, berber ve inşaat kalfaları, oto elektrikçi ve anahtarcıları, kaportacılar, yıkama yağlamacılar, pazarcılar, peynirciler. </p><p class="calibre1">
  Karadeniz Pastanesi’nin küçük bulaşıkçısı Mahir bir koşu gidip, Koç</p><p class="calibre1">
yazıhanesine bıraktığım film bobinlerini getiriyor. </p><p class="calibre1">
  Bu geceye gelinceye kadar, zaman uzun bir süre bir yerlerde takılıp kaldı</p><p class="calibre1">
benim için. Gereğinden uzun akşamlar, geceler, sabahlar ve günler yaşadım. </p><p class="calibre1">
Geriye doğru çalışıyordu saatim bu sıralarda ve kimse onaramıyordu bu bozukluğu. Herşey normal, diyorlardı saatçiler. Aslında görünüşte pek bir aksaklık yoktu. Şu var ki benim biyolojik zaman ayarımla uyum içinde olamıyor, apansız yıllar öncesinin saat onyedilerini, üçlerini beşlerini göstermeye başlıyordu saatim. Bu arada bir kaç saat değiştirdim elbette ama yararı</p><p class="calibre1">
olmadı bunun. Onlarda da aynı aksaklık ortaya çıkıyordu koluma takar takmaz. </p><p class="calibre1">
Bir randevuya yetişmeye çalışırken geç mi kaldım acaba? kaygısıyla baktığımda, yetişmeye çalışmış olduğum bir çok randevuya koşar buluyordum kendimi. Bir salı günü öğleden sonra onbeşte nerede kimlerle buluşmaya gitmişsem -öyle az buz değil bunlar- ister üç yıl ister beş on yıl önce olsun saatim akıl almaz bir hızla geri atlamalar yaparak bütün bu salıların onbeşlerine dönüveriyordu. </p><p class="calibre1">
  Böylelikle yaşamımın bir bölümünde zaman kavramını neredeyse bütünüyle yitirmiş oldum. Bunun yaşamıma yepyeni boyutlar kattığını yadsıyacak değilim. </p><p class="calibre1">
Aynı anda içiçe bir kaç zamanı birden yaşayabilmek kolay olmasa da şaşırtıcı</p><p class="calibre1">
ve olağanüstüydü. </p><p class="calibre1">
  Sonra yaralarım kapandı, iyileşme devresini dinginlik içinde geçirdim ve her şeye, bütün o üstüste gelmiş dörtlere - sekizlere - ondokuzlara karşı</p><p class="calibre1">
derin bir kayıtsızlık, kör bir duyarsızlık geliştirdim. En sonunda bana acı</p><p class="calibre1">
veren bir çok şeyin hiç de o kadar dayanılmaz olmadığını, kurtulmuş olmanın verdiği, uçuk, belli belirsiz bir sevinçle ayrımsadım. </p><p class="calibre1">
  Makine odasından aşağıya inip kapıya yürüyorum. Konuklarım gelmeye başladılar. </p><p class="calibre1">
Ayazpaşadaki alt kat komşum Nuriya’nımla sarılıp öpüşüyoruz. Kızı okulunu bitirmiş. Bir kamu kuruluşunda çalışıyormuş. Ayrı yaşadığı kocasından hala boşanmamış. Adam da bir türlü ölmüyormuş körolası. Benden sonra üst kata genç</p><p class="calibre1">
bir dul kadın taşınmış. Eve giren çıkan belli değilmiş artık. Bir kaç kez uyaracak olmuş, dinleyen kim… </p><p class="calibre1">
  İşte Selim’le Eda. Canım Selim! Eda ile evlenmemeye karar vermişler. </p><p class="calibre1">
Aralarındaki çelişkiler bitince aşkları biter diye korkarlar öteden beri zaten. Selim gazetenin “Cinsel Sorunlarınız” sütununa geçmiş. Dr. Norman Gordon kisvesi altında akıl dağıtıyormuş okurlara. Yıldız falı ve rüya tabirleri filan da hazırlayıveriyormuş arada. Bileklerinde Eda’nın onu ilk bırakıp gittiği gecenin jilet izleri var, beyaz, sedefli ince çizgiler halinde. </p><p class="calibre1">
  Tarık’la selamlaşıyoruz uzaktan. Yanında dördüncü karısı olduğunu sandığım şık, yapma burunlu bir kadın var. Onur’dan bir haber alırım umuduyla yanına gidiyorum hemen. Ordan burdan konuşuyoruz. Tarık yurtdışında bir reklam şirketinin Türkiye temsilciliğini almış, işler yolundaymış. Onur mu? İyiymiş. </p><p class="calibre1">
Başka bir ajansa geçmiş. Arada bir görüşüyorlarmış. Hep aynı Onur işte, diyor. </p><p class="calibre1">
  Ayhan gelemez. Ona filmin video kasetini postalayacağım sonra. </p><p class="calibre1">
  Ya Onur? Gelecek mi? Gelebilecek mi? </p><p class="calibre1">
  Çakıl dökülmüş zeminde gıcırtılı ayak sesleri bırakarak perdeye doğru ilerliyorum. Kadıncık Dergisi’nden iki bayan muhabirle el s ıkışıyoruz. </p><p class="calibre1">
Sinema ve sanat sayfaları yazarları, eleştirmenler; film oyuncuları görüyorum kalabalık arasında. </p><p class="calibre1">
  Mat beyaz yağlıboya ile boyanmış perde-duvarın önündeki çıkıntıya tırmanıyorum güçlükle. Keşke dar etek giymeseydim, pek kolay olmuyor bu. </p><p class="calibre1">

</p><p class="calibre1">
Eteklerim sıyrılıyor ve sanırım külotum görünüyor. Bundan çok korkarım. Kan basıncım yükseliyor. Beyaz, tombul, tırnakları kırmızı ojeli bir el kulağıma asılıyor hemen. Çekiyor, çekiyor sonra hızla itip mutfak kapısının pervazına vuruyor başımı. Plastik kaplanmış at dişlerinin arasından tıslıyor: Ben sana ne tenbih ettim? O hurda kamyona tırmanma, oğlanlarla oynama demiyor muyum sana ha? Kıçını başını bu yaşta açmaya başlarsan nasıl başedeceğiz biz seninle bakiim! Çekiyor vuruyor, çekiyor vuruyor… </p><p class="calibre1">
  Perde duvarın çevresine dizilmiş küçük kırmızı ampullerin ışığı yüzüme yansıyor. Yüzüm yanıyor, kulaklarım uğulduyor. Konuklar bir ağızdan konuşuyorlar. Kahkahalar, sesler anlaşılmaz sözcükler birbirine karışarak göğe yükseliyor. </p><p class="calibre1">
  Sandalyeler sundurmanın altındadır, lütfen birer sandalye alarak oturunuz, diye bağırıyorum. </p><p class="calibre1">
  Sandalyeleri dizecek zamanımız olmadı, konukların birer sandalye alarak oturmaları rica olunur. Sandalyeler sundurmanın altındadır. Herkese yetecek kadar sandalyemiz mevcut olup kimse ayakta kalmayacaktır. Bu karışıklık için tüm dostlardan özür dileriz. </p><p class="calibre1">
  Kim? Biz kim? Biz yani ben, sinemacı Saim, makinist Raşit, minderci Şükrü. </p><p class="calibre1">
  Sizleri ta İstanbul’dan buralara gelme zahmetine soktuk. Ancak filmimizi İstanbul ve öteki büyük kentlerimizde gösterime sokacak salon bulamadık ne yazık ki. Bildiğiniz gibi salonlarımız Amerikan sinemasının egemenliği altındadır. İşte bize ancak bu şirin köyün sezon dışı yazlık sineması kaldı. </p><p class="calibre1">
Geldiğiniz için hepinize teşekkür ederim. </p><p class="calibre1">
  Hala yerleşememiş olanlar yerli çoluk çocuğun geleneksel Türk konukseverliği örneği göstererek koşturdukları sandalyelere oturuyorlar çabucak. Kalabalığın uğultusu yavaşca diniyor. Garip bir sersemlik içindeyim. </p><p class="calibre1">
Başım bulutlara değiyor sanki. Kendi sesimi duyuyorum. Yabancı, tekdüze, ruhsuz. </p><p class="calibre1">
  Değerli konuklar; </p><p class="calibre1">
  Az sonra bütünüyle benim emeğim sonucu ortaya çıkmış bir filmin ilk ve son gösterimini izleyeceğiz. </p><p class="calibre1">
  Bu film, bütün filmlerde olduğu gibi bir takım insanların başına gelmiş bir takım olayları anlatıyor. Birini, bir başkasını, bu iki kişiden bağımsız ya da onlarla şu ya da bu biçimde ilintili bir üçüncü kişiyi. Belki de tek görünüm altında iki kişiyi, ona yakın olanı ve bu üç kişiyle anlaşılması</p><p class="calibre1">
zor bir ilişki içinde olan tek, iki ya da üç insanı konu ediniyor. </p><p class="calibre1">
  (Çok karışık, anlamadık, karıştırdın…. sesleri.) Biraz karışık, evet ama bunlar zor durumlardır bilirsiniz. Burada şunu özellikle belirtmeme izin verin. Filmdeki kişi ve olaylar hiç kimseyle uzaktan yakından ilgili olmayıp baştan aşağı düzmece ve uydurmadır. Kimi dar görüşlü kişi ve kurumlar filmde öz yaşamsal izleklerin yer almış hatta ağır basmış olduğu savını ileri sürebilirler. Bunlar eleştirecek başka şey bulamayanlar olacaktır benim için. Sorarım size bir sanat eseri yaratırken insanın kendi yaşamından yararlanması neden bu kadar küçümsenir? Başkalarını</p><p class="calibre1">
anlatmak beceri olur da kendi kendini anlatabilmek cesareti niye böylesine hor görülür? Bu hor görücülere şunu söylüyorum: Dedikodu kötü</p><p class="calibre1">
şeydir, dedikodularla uğraşmayın. </p><p class="calibre1">
  Söylentilere kulaklarını tıkayamayanlardan filmin senaryosunun başarısız olduğunu söyleyenler oldu. Dedikodular yüzünden filme yapımcı, yönetmen, kameraman ışıkçı ve set işçileri bulunamadı. Ne yapalım yani, herkesin hayatı film! Ohooo, ben anlatsam… deyip çıktılar işin içinden. </p><p class="calibre1">
Zaten sinemamız krizde, hiç yapılmamış, hiç anlatılmamış, görenin ağzını bir karış açık bıraktıracak bir konu çekilsin çekilecekse bari, düşüncesiyle, yanaşmadılar işe. Herkes sanat filmi çekmek, sanat filminde oynamak, sanat filmi yönetmek peşinde olduğundan sıradan bir öykü, sıradan bir senaryo ile ilgilenmediler kendilerince. </p><p class="calibre1">
  Ayıptır, yazıktır arkadaşlar! Önyargılı olmayalım. </p><p class="calibre1">
  Senaryomu son bir umutla Kültür Bakanlığının parasal destek sağlayacağı</p><p class="calibre1">
projelerin seçici kuruluna sundum. Evet, bildiniz. Reddedildi. Seçici kurul üyelerinden işlerinin çokluğuna rağmen uykusundan çalarak senaryomu okuma inceliğini gösteren bir ikisi pek bir şey anlayamadıklarını söylediler. </p><p class="calibre1">
Kırılmadım, yılmadım. </p><p class="calibre1">
  İşte, değerli arkadaşlar bu koşullar altında zorunlu olarak, yapımcı, yönetmen, kameraman, kamera asistanı, sanat yönetmeni, ışıkçı ve işçilik görevlerini tümüyle ben üstlendim. </p><p class="calibre1">
  İçinizde filmi her bakımdan karanlık bulanlar olacaktır. Evet, karanlıktır. </p><p class="calibre1">
Karanlık bir dönemde karmaşık karanlık ilişkileri, karanlık duyguları ve eylemleri başka nasıl anlatabilirdim ki… Ayrıca kadraj hataları, ters ya da eğri çekilmiş kareler hiç de az değil az sonra göreceğiniz gibi. </p><p class="calibre1">
Bu aksaklıklar için kendimi şöyle avutuyorum, önemli olan ruh. Önemli olan filmin ruhu olmalı, öyle değil mi? </p><p class="calibre1">
  Asıl sorun oyuncu bulmak oldu benim için. Kısıtlı bir bütçe, kırklardan kalma döküntü bir kamera ve evdeki iki halojen lamba ile yola çıktığım bir filmde kim oynamak isteyebilirdi ki? Bu durumda çaresiz baş rolü de üstlenmek zorunda kaldım. İki adet baş erkekten birini oynamayı eski kocam Ayhan’a çok benzeyen ve gerçek bir sanatsever olduğu kadar gizli kalmış bir oyuncu olduğunu da bu filmle kanıtlayan Gönül Sokak’taki evimin yakışıklı kapıcısı</p><p class="calibre1">
Hüccet zorla kabul etti. Ötekini, Onur rolünü de emlak komisyoncusu olup, oradan oraya taşınmalarımda bana depozitosuz ve peşinatsız evler bulmakta üstün gayret ve yardımlarda bulunmuş dostum Gürol Kaçmaz’a rica minnet yükledim.. Figürasyon gerekmedi, çalıştığımız ortamlardaki gerçek heveslilerce çözümlendi. Kostüm sorununu herkes o günkü rolüne uygun bir şeyler giyerek geldiği için önemsemedik. </p><p class="calibre1">
  Oyuncular yazılı senaryoya bağlı kalamadılar. Herkesin işi gücü vardı, rollerimizi ezberlemeye yeterince zaman bulamıyorduk. -Zaten gönülsüz oynuyorlardı, ezberleyin diye çıkışsam bırakır giderlerdi kesinlikle.- O anda içimizden geldiği gibi, kafamıza göre konuşuyorduk, uyduruyorduk düpedüz. Bu durumda yazılı diyaloglar alt üst olduğunda önce şaşırdık ama sonra bunun sinemamızda belki de hiper gerçekçilik dalgası olarak tanımlanabilecek yeni bir dönemi başlatabileceği fantezisinin coşkusuna kapıldık. </p><p class="calibre1">

</p><p class="calibre1">
  Son olarak şunu söylemeliyim ki karşı karşıya kaldığım en büyük güçlük montaj oldu. Filmi sahneleri önceden numaralamaksızın doğaçlamadan çektim. </p><p class="calibre1">
Senaryoda da kronolojik bir sıra olmadığı için sonunda her şey birbirine karıştı. Ne zaman nerde ne oldu, kim ne yaptı, neden öyle oldu içinden çıkılmaz bir duruma geldi göreceğiniz gibi. İtiraf ediyorum, bu acemilikten kaynaklandı. </p><p class="calibre1">
  Buna karşın öykünün kendince bir tutarlılığı var sanıyorum. Hatta filmin bu ilginç biçim denemesiyle öncü bir kurguya sahip olduğu düşüncesi çok uzağımda durmuyor şu anda. </p><p class="calibre1">
  Alkışlar ve ıslıklar duyuyorum. </p><p class="calibre1">
  Yeter artık, in aşağı da filmi görelim! </p><p class="calibre1">
  Bravo Na, anlat, daha anlat… </p><p class="calibre1">
  Çekil ordan, makinist uyuma! </p><p class="calibre1">
  İn aşağı Na! </p><p class="calibre1">
  Konuş konuş, hepsini anlat… </p><p class="calibre1">
  Sürekli ıslıklar… </p><p class="calibre1">
  Bir dakika, diyorum son bir şey… </p><p class="calibre1">
  Sesim boğuluyor bu kargaşada. Islıklarla perdenin önünden aşağı iniyorum. </p><p class="calibre1">
Çakıllar üzerinde, kalabalığın arasında kimseyi görmeden yürüyorum. Yeniden o ağdalı gül ve iğde kokuları içindeyim. </p><p class="calibre1">
  En arka sıraya, film tanıtım panosunun yanındaki bir sandalyeye oturuyorum ve orada asılı fotoğrafları görüyorum birden. </p><p class="calibre1">
  Yazlık evin merdivenlerine oturmuş ağlıyorum. Ayhan bana doğru eğilmiş. </p><p class="calibre1">
Onunla rüzgarlı bir akşamüzeri Bebek’te bir çay bahçesinde tartışıyoruz. </p><p class="calibre1">
Saçlarım savrulup dağılmış. Ihlamurderesi’ndeki atölyede bir tuali siyaha boyuyor Onur. Sonra silip yeşil sürüyor. Bakır çalığı bir yeşil. Tam o sırada ben holdeki aynada yüzüme bakıyorum. Cıvalı ışık altında beyaza dönük yansıyorum oraya. Öfkeli ve inanmaz gözlerim iki mor çukur. Ölümümün resmi bu. </p><p class="calibre1">
Bana verilip de tutulmamış sözler ve benim başkalarını sevdiğim ve başkalarınca sevilmiş olduğum için ödemek zorunda olduğum her türlü bedel yürürlükten kalkmış artık. </p><p class="calibre1">
  Buraya nasıl geldim? Kendi yatağında yıllardır akan bir suyun alışkanlığıyla uzun yollardan geçerek mi? Geldiğim yeri önemsemiyor ya da çoktandır hiç bir şeyi anlatılmaya, sözü edilmeye değer bulmuyorum. Zaten gitgide daha az anımsayacağım yaşadıklarımı. Yüzleri, sesleri, ev içlerini, uzun yolları, yüzüme vurmak için havaya kalkmış bir eli, geceyarısı yalınayak bir sokakta koştuğumu. Sonra o eşsiz parlaklıktaki uçucu mutluluk anlarını, ilk coşkuları, ilk korku ve kuşkuları. Bir yaz bahçesini, bir yağmuru, yüzümü okşayan bir eli daha az anımsayacağım. Bana söylenmiş ve söylenmemiş tüm sözcükleri, araya giren, ara bulan ya da açan sözcükleri. </p><p class="calibre1">

</p><p class="calibre1">
  Bütün ışıklar sönüyor birden. Perde aydınlanıyor. </p><p class="calibre1">
  SIĞINAKTA</p><p class="calibre1">
  Bu ayakkabıları Sultanhamam’da parti malı satan bir ucuzcudan almıştım. </p><p class="calibre1">
İstanbul’a ilk geldiğim yıllardı. Sokaklarda başıboş, uzun uzun yürüdüğüm zamanlar. Yitirdiğim birini arıyormuşum da umulmadık bir yerde, bir köşebaşında birdenbire karşılaşıverecekmişim gibi. Adam’dan yeni ayrılmıştım. İki kırık sandalye, formika bir masa, orta boy bir kitap sandığı, annemden kalma bir çift kuşlu Isparta seccade ile kalkıp gelmiştim İstanbul’a. O gece ton balığı konservesi yemiştim kitap sandığının üzerinde. </p><p class="calibre1">
Karnımı doyurduktan sonra çıkmış, yağmur altında dolaşmıştım bundan böyle yapacaklarımı düşünerek. </p><p class="calibre1">
  Yeni evimi boyayacaktım önce, çocuğumu doğurduğumda bana armağan edilen altın ve takılan bozdurup bir kaç parça eşya alacaktım. Dolaplarımı</p><p class="calibre1">
yerleştirecek yeni düzenimi kuracaktım. Sonra bir iş bulur, artık tezgahtarlık mı olur, sekreterlik mi, bir kitabevinde düzeltmenlik mi hangisi olursa, çalışmaya başlayacaktım. Ondan sonrası kolaydı. Okur, yazar, resim yapar hatta ut çalmayı öğrenebilirdim. Sınırsız özgür duyuyordum kendimi. </p><p class="calibre1">
Ölçüsüz güveniyordum kendime. </p><p class="calibre1">
  Bu ayakkabıları o günlerde almıştım işte. </p><p class="calibre1">
  O gece çıkarken rastgele giymişim. Sırtımdaki bakkala giderken giydiğim eski mantom. Kumaşı iyiydi, kötü bir terzi bozdu. İçimdeki kazakla eteği birbirine uydurmaya çalışmışım farkında olmadan. Buruşuk bir eşarp sallanıyor boynumda. Elimdeki ağır gaz bidonuyla yokuş yukarı çıkıyorum. </p><p class="calibre1">
Dar gelirli, kılıksız bir ev kadını gibi ezik, bezgin. </p><p class="calibre1">
  Onüç yaşında uzak bir kente tek başıma parasız yatılı sınavlarına gönderilirken kara ortaokul önlüğümle yola çıkarılmıştım. Yengem bunun sınav komisyonu üyelerinde iyi bir etki bırakacağını düşünmüştü. Oysa sınava giren öteki kızlar renkli giysiler, kloş etekler, fırfırlı buluzlarla gelmişlerdi, o kılıkta olan bir tek bendim. Birbirlerine kaş göz işaretleriyle beni gösterip güldüklerini sezip utanmıştım. Yanlarında kaldığım eski aile dostu Hikmet Hanım bana çabucak üzeri sarı mimozalarla süslü margizet bir giysi dikmişti: Onu uzun süre giydim. </p><p class="calibre1">
  Sınavı kazandıktan sonra devlet malı, lacivert, kaba Sümerbank kumaşı</p><p class="calibre1">
eteklik, altları kalın lastik kara ayakkabılar, mor şeritli kasket, fitilli kara uzun çoraplar ve kulak memesi hizası kesilmiş saçlarla bir örnek kızlar arasına katılmıştım. </p><p class="calibre1">
  İzin günleri gruplar halinde o küçük Ege kentine dağılıp da ezik, ürkek, kimliksiz, bacaklarımız birbirine dolaşarak yürürken kentin ayak takımı</p><p class="calibre1">
itlerinden sakınmak için durmadan kaldırım değiştirir, birbirimize iyice sokulup kolkola girerdik. Bu sırada esnaf kapı önlerine çıkar, tezgahtarlar gereksiz yere kapı önlerini sularken apış aralarını kurcalayarak sırıt ırlardı. </p><p class="calibre1">
Kent ağzını açıp bizi yutmaya hazır beklerdi. </p><p class="calibre1">
  Oturulacak yeri olan tek pastane Manolya’da, duvar yetenekli bir yağlıboya-badana ustasınca resmedilmiş İlkbahar Manzarası‘na bakarak, resmin orta yerinden akıp giden dereye benzemez dereyi ve bu derede yüzme becerisini gösteremeyen ördeğe benzemez ördekleri seyrederek bir dilim pasta ya da kakaolu puding yiyebilmek hafta sonu izinlerimizin en iyi yanıydı. Kuşkusuz orası</p><p class="calibre1">
da evde kalmış kadın öğretmenlerin sıkı ajanları tarafından göz altında tutulurdu ve pastanenin sivilceli yeni yetme tezgahtar-garsonuna kazara yan gözle bakanın başına gelmedik şey kalmazdı. </p><p class="calibre1">
  Aramızda biraz gözü açılmış olanların yazlık serüvenlerini soluğumuzu tutarak ama gene de inanmadan dinlerdik tatil dönüşlerinde. Romantik konuşmalar ve çok çok el tutmadan ileriye geçemeyen öykülerdi bunlar. </p><p class="calibre1">
Kızlar saflıkla ve bilmeden birbirlerine aşık olur, çift dikiş giden hanyayı</p><p class="calibre1">
konyayı anlamış uyanıklar gözlerine kestirdiklerinin yataklarına dalarlardı</p><p class="calibre1">
herkes uyuduktan sonra. </p><p class="calibre1">
  Kömür tozu, nem, beton ve lodos kalıntısı o bayat kokuyla çıkıyorum dar, dik merdivenleri. Arkamdan ikinci kat daire kapısı incecik, karanlık bir çizgi halinde aralanıyor. Gözetleniyorum. </p><p class="calibre1">
  Bir kat yukarı çıkıp elimdeki gaz bidonunu kapımın önüne bırakarak mantomun cebinden anahtarımı alıyorum. On gün öncesine kadar benim olan bir başka evin anahtarı da takılı anahtarlığımda hala. Onu niye çıkarıp atmadım, işime yaramayacak artık. Denedim. Hiç zaman kaybetmeden kilidi değiştirmiş Ayhan. </p><p class="calibre1">
Kavgadan iki gün sonra bir kaç parça çamaşır, panik içinde çıkılıp gidilirken unutulmuş bir etek, iyi bir ayakkabı, o gecenin hiçliğine, kötülüğüne, o ayrılığa yakışmayacak bir kemer almak için uğradığımda inanamadım buna önce. Kilidin hangi amaç ya da düşünceyle değiştirilmiş</p><p class="calibre1">
olduğunu düşündüm sonra. Bir tür öc alma mı, yeniden karşılaşmaktan incinme çekincesi mi, cezalandırma mı? Hangisi? Kapı önünde bir süre ne yapacağımı</p><p class="calibre1">
bilmez durumda bekledim. Dışarıya çıktığımda sokağın ortasında durarak uzun uzun denize baktım. Anahtarı kilide soktuğum ana kadar o gece olanları</p><p class="calibre1">
unutmak istemiştim sanki, unutmaya çalışmıştım. Ne olursa olsun geçiştirebileceğimi ummuştum. Oysa kendi evimin kapısında bir yabancı oluverdiğimde durumu olanca gerçekliği ile yeniden kavradım. </p><p class="calibre1">
  O akşamüzeri dergideydim. Rekla’dan ayrılalı iki ay kadar oluyordu. </p><p class="calibre1">
Yeniden bir reklam ajansında çalışmak istemiyor, eskiden olduğu gibi derginin sanat sayfasına haftalık haber ve eleştiri yazıları hazırlamayı düşünüyordum. </p><p class="calibre1">
Yönetim odasında iki arkadaşımla tartışıyorduk bu kouuyu. Bir ara arkama yaslandım ve odayı holden ayıran camlı bölmenin ardından Ayhan’ı gördüm. </p><p class="calibre1">
Holdeki pencerenin önünde ayakta durmuş tedirgin bakışlarla bir caddeye bir benim bulunduğum odaya göz atıyordu. Bir süredir beni izliyordu biliyordum ama bunu telefonlarla, dolaylı sorularla, yarattığı bahanelerle ve incelikli bir biçimde yapıyordu. Ona dergiye gideceğimi söyleyerek daha iki saat önce çıkmıştım evden. İnanmamış peşimden gelmişti demek. İkimiz için de utanç verici bir durumdu bu. </p><p class="calibre1">
  Benden yana baktığında gözlerimiz karşılaştı. Bakışında öfkenin gizleyemediği derin bir çaresizlik gördüm. Arkadaşlarımdan özür dileyerek mantomu askıdan aldım, hole çıktım. Çok korktuğunu ve salt bu yüzden beni kaybedeceğini bilmediğini düşündüm o anda. Gidelim, dedim. </p><p class="calibre1">
  Konuşmak zorundayız, dedi, merdivenleri inerken. Böyle sürmez, bitecekse biter. Şu son iki saatte nasıl bir duygusal karmaşa yaşamış olabileceğini düşünerek sustum. İki gündür pek az konuşmuştuk, zorunlu gündelik sözcüklerle ve bu süreyi hemen tümüyle odamda geçirmiştim. </p><p class="calibre1">
  Yokuşu indik. Konuşmadan iskeleye yürüdük. Yağmur atıştırıyordu. Güverte boştu. Tahta bir sıraya birbirimizden uzak oturduk. Elleri titreyerek bir sigara yaktı. </p><p class="calibre1">
  Ellerine acıdım. Bir zamanlar okadar çok sevdiğim ellerine acır olmam içimi sızlattı. </p><p class="calibre1">
  Çantamdan paketimi çıkarıp bir sigara da ben yaktım. Bana bakmadı, sustu. </p><p class="calibre1">
Ne söyleyeceğini bilmiyordu. Konuşulması gereken pek bir şey kalmamıştı. </p><p class="calibre1">
Hepsini konuşmuştuk. Konuşamayacağımız için konuşmadıklarımız kalmıştı</p><p class="calibre1">
yalnızca. </p><p class="calibre1">
  Denize bakarak sigaramı içtim. Çok yorgundum. Konuşmaya başlayan hiç bir zaman ben olamam artık, diye düşündüm. Çevremle bütün bağlarım kopuktu uzun zamandır. Dertlerimi anlatmaya değer bulduğum tek insan kalmamıştı. </p><p class="calibre1">
Kullanmaya gereksinme duyduğum tek sözcük yoktu. Ne olacağımızı düşünmekten bezmiştim. </p><p class="calibre1">
  Kendime ait, tepe tepe kullanacağım bir mutsuzluk ve tek başıma yaşamam gereken bir yalnızlıktı tek istediğim. Aslında Ayhan’la birlikte olduğum ilk günlerden beri içimde barındırmıştım bunları ama öyle olduğunu ancak şimdi anlayabiliyordum. O beni daha iyiye doğru geliştirmek için sürekli kollayıp kontrolu altında tutmuş, mutsuzluk ve yalnızlık hakkıma el koymuştu. </p><p class="calibre1">
Kuşkusuz bunları sevgiyle yapmıştı öyle ki ona bu çabasında ben de yardımcı olmaya çalışmış isteğini bölüşmüştüm. Aşkla, bastırmış örtüp gizlemiştim kendimi bilmeden. Oyun oynamıştım belki de, onu ve kendimi bir süre kandırmış ama içimdeki o hastalıklı mutsuzluk tutkunluğunu büsbütün silip atamamıştım. Tersine, giderek büyütmüş ve son zamanlarda taşıyamayacağım kadar ağırlaşmış olduğunu birden farkedivermiştim. </p><p class="calibre1">
  Nicedir Ayhan’a yeterince zaman ayıramıyor, diyelim ki haftada iki kez sinemaya, bir gece eşe dosta, bir gece akrabalara ve dışarıya yemeğe gidemiyor, geri kalan akşamlar da onunla yanyana oturup meyve yiyerek TV’ye bakamıyor ve böylelikle onu yapayalnız bırakıp eziyet ediyordum. </p><p class="calibre1">
  Çok değil; birbuçuk yıl kadar önce Ayhan’ın şimdi benden beklediği bütün bunlar için hiç zamanı yoktu oysa. Bir yandan Basın Yayın’daki görevini sürdürürken öte yandan yeni kurulan bir Anadolu Üniversitesinde de dersler veriyor, haftanın iki gününü evden uzakta orada geçiriyor, profesörlük dosyasını hazırlıyor ve Marksist bir derginin yazı</p><p class="calibre1">
kurulunda çalışıyordu. </p><p class="calibre1">
  Geçen sonbahardan sonra bütün bunlar elinden alındı. Köklerinden koparılmış bir bitki gibi havasız, ışıksız, yapayalnız kaldı. Bütün bağlantıları koptu. Coşkusuz, eylemsiz, güvensiz bana sundu kendini. Beni aynı biçimde isteyerek. Tüketemediği zamanın içinde aramızdaki bağı ondan beklenmeyecek bir düzeyde ve kertede önemser oldu. </p><p class="calibre1">
  Beni bırak, diyordum ona. Sen istediğin yerde, istediğin insanlarla birlikte ol. Evli olduğumuzu anımsatıyordu bana hemen. Birbirimize uymak zorunda olduğumuzdan, bölüşmenin güzelliklerinden söz ediyordu. İyi ve kötü günler için aynı evde, aynı sofrada, aynı yatakta, sokakta, gezmede aynı insanla birlikte olma değil miydi evli olma durumu? Onun bu noktaya dönmüş olması çok canımı sıkıyordu. </p><p class="calibre1">
  Yakınımızdaki bir çok çifti eleştirmiştik bir zamanlar. Bunlar birdenbire yalnız kalıvermekten o kadar çok korkuyorlardı ki bir an bile ayrılmak istemiyorlar, birlikte geziyor, aynı yerde çalışıyor, aynı şeyleri düşünüyor, inanıyor, aynı tepkileri gösteriyor, aynı insanları sevip aynı şeylere gülüp ağlıyor ve böylece ben olmaktan biz olma dulrumuna geçiyorlardı. Zaman içinde oturup kalkmaları, yüzleri, davranışları her şeyleri öylesine birbirine benzer bir hale geliyordu ki kim kimdir belli olmuyordu artık. Sonra elbette, günün birinde bunu ansızın görüverdiklerinde, yani birinci tekil kişiden birinci çoğul kişiye dönüşmüş olduklarını farkettiklerinde şaşırıyor, bu dönüşüm sürecinde içlerinde biriktirdikleri öfke ve nefreti unutmak için büyük çabalar gösteriyorlardı. Bu geri dönülmez noktada çok sancılı</p><p class="calibre1">
ilişkiler büyük patlamalar yaşanıyordu çoğu zaman. Yirmi otuz yıl sonra kavgalar, çelişkiler, terkler, boşanmalar, yaşamın boşa harcanmış olduğu düşünceleri çıkıyordu ortaya. İşin en önemli yanı da benzeşmenin dişi cinsin zararına işlemesiydi. Benzemek zorunda kalan daha çok kadın oluyordu. Erkek, iki tabak yıkamayı öğrenemezken, kadın biraz akıllıysa yıllar sonra kimlik bunalımına düşüyordu. İsyan ettiğinde azmakla, kudurmakla suçlanıyor kendisini adam edene başkaldırma nankörlüğünde bulunuyordu. </p><p class="calibre1">
  Bütün bunları çok iyi bilen ve biz böyle olmayalım diye onca gayret gösteren Ayhan, şimdi nedense bilinçsizce ve yalnızca beni benden istiyor, sorunu çözmek, bir orta yol bulmak bana kalıyordu. Oysa daha şimdiden çok yorulmuştum ve ona bütün beklentilerini seve seve yerine getirebilecek bir kadın gerektiğini düşünüyordum son zamanlarda. Ama bu kadın ben olamazdım artık. Kendisi de biliyordu benden kurtulduğunda daha özgür, daha rahat, daha mutlu olacağını ama alışkanlıkla ve inatla bu yeni kadının da ben olmamda ayak diretiyordu. </p><p class="calibre1">
  Bu yangının içinde gece gündüz nöbet tutuyordum. Her yanım yanık izleriyle dolmuştu. Beni anlayacak durumda olmadığını görüyordum. Anlayışsızlıkla suçlanıyordum üstelik. Düşüncelerimiz öylesine ayrı yönlere sapmıştı ki salt karşı çıkmak için bile olsa birimiz ötekine aykırı fikirler üretiyorduk durmadan ve yeniden sağlıklı bir iletişim kurabilmeyi anlaşılmaz bir istekle umuyorduk. Konuşmak için karşılıklı oturduğumuzda en çok beş dakika içinde tartışmaya başlıyorduk. Bu yüzden bundan vazgeçmiş, birbirimize yazarak anlaşma yolunu dener olmuştuk. İkimiz de uyumak üzere odalarımıza çekiliyor uyku tutmadığı için kalkıp mektuplar yazıyorduk. Bu mektupları zarfsız olarak elden ya da birbirimizin masalarına bırakarak iletirken içimizde bu kez anlaşılacağımız umuduyla kısa süren bir rahatlama duyuyorduk. </p><p class="calibre1">
  Ayhan; </p><p class="calibre1">
  Bu gece sen kollarımda bir çocuk gibi ağlarken seni hiç bir zaman bırakamayacağımı anladım. Sana acıdığımdan değil, hayır. Sen beni bendeki her güzel ve kötü yan için ayrı ayrı sevdiğin ve sonra seninle bir çok şeyi, düşündüklerimi, düşünmediklerimi, bütün konuşmalarımızı, tartışmalar ımızı, ters düşmelerimizi ve benim ters düşmemek için onaylarmış gibi göründüğüm ama yaşama geçirmekte zorlandığım kararlarımızı bölüşmekten zevk aldığım için. </p><p class="calibre1">
Seni kendi bilincimin pek de açık seçik yakalayamadığı bir biçimde hep sevdiğim için. </p><p class="calibre1">

</p><p class="calibre1">
  Ama artık bunca mutluluk, bunca sevgi ve bunca birarada biz olmaktan bunaldım. Bir süre mutsuzluğa, kendim olmaya, yoksunluğun ve acının tadını</p><p class="calibre1">
sessizce ve kendimce yaşamaya gereksinme duyuyorum. </p><p class="calibre1">
  Seninle kurulu düzenimiz’i yıkmaktan korktuğum ve yeni bir düzen kuracak her türlü güçten yoksun olduğum için oturmakta olduğumu söylediğinden beri diken üstündeyim bu evde. Biliyorum, sen her zaman benden daha çok para kazandın ama ben de elimden geleni yaptım. Ayrıca çok iyi koşullarda çalıştığım Rekla’dan senin için, senin Onur’u hala, gereksiz yere sorun etmen yüzünden ayrıldım. Bu konu kapansın, bitsin, rahat edelim istedim. İki aydır işsiz olmam sana bu sözleri söyleme hakkı vermemeliydi. </p><p class="calibre1">
  Şunu da bilmelisin ki hiç bir kurulu düzen beni durduramaz. Ben böyle şeylere alışkınım Ayhan. Küçük bir çocuk bile beni mutlu olmadığım bir eve bağlayamadı bir zamanlar. </p><p class="calibre1">
  Çok hastayım. Bu evdeki sinsi yangının dumanından boğuluyorum. Zehirli bir kış geçiriyoruz. Çok güçsüzüm. </p><p class="calibre1">
  Kimseyi görmek, tanımak, yemek yapmak ve bulaşık yıkamak istemiyorum. Eve konuk çağırma. Hoşlanmadığım insanlarla birarada olmaya zorlama beni. Bu toplantılara ayak uyduramıyorum. Herkes kendini birbirine beğendirmeye çalışıyor. Herkes ben diye başlıyor söze ve belli bir durumla ilgili tavır, alışkanlık ve yorumlarını uzun uzun, sıkıcı bir biçimde anlatıyor. Sonra sözü</p><p class="calibre1">
birbirlerinin ağzından kaparak başkaları giriyor incir çekirdeği doldurmaz konulara. Öyle ki çoğu kez cümleler yarım kalıyor, sesler yükseliyor, biri daha atik davranıp yersiz bir espri yapıyor, beriki buradan aşağılara iniyor. </p><p class="calibre1">
Yapmacık, içtenliksiz kahkahalar patlıyor ortalıkta. Bu olur olmaz espri tutkunluğu, bu yüzeysellik, bunca ucuzluk deli ediyor beni. Kadınlar, tiz, yırtıcı, isterik ve saldırgan sesleriyle, erkekler kayıtsız ve kaba saba savunmalarıyla, pis sakalları ve açgözlü bakışlarıyla ne kadar çok birbirlerine benziyorlar. Tamam, bunlar benim çevremdekilerdi, bir zaman onları seviyordum, sen de sevmekten geri durmadın ama sıkıldım artık. </p><p class="calibre1">
  Bu ortamda, korkular, zayıflıklar içinde kahraman rolü oynamayıp ne yapabilirler ki bu insanlar? demiştin bana bir gün onlardan söz ederken. </p><p class="calibre1">
Birey olmayı öğrenebilmek kolay mı sanıyorsun? İşte sen böyle, bu denli hoşgörülüydün. Oysa bizim gerçek dostlarımız olmadılar onlar hiç bir zaman. </p><p class="calibre1">
Avunduk biraz birlikte. Onları sana getirdim, bu büyük bozgunda biraz oyalanır unutursun, diye düşündüm. Ama gerçek dost sandıklarımız da yok artık ortada, yanımızda değiller. Darmadağın olduk, kimse kalmadı. </p><p class="calibre1">
  Senin sorunun yalnız ben değilim Ayhan. </p><p class="calibre1">
  İkide bir odamın kapısını açıp beni gözetleme. Sigarama karışma. </p><p class="calibre1">
Telefonlarımı dinleme. Ben bir yere çıkmaya niyetlendiğimde hemen benimle gelmeye kalkışma. Kendine yeni ve benden başka uğraşlar bul. Biriç oyna, bilardo öğren, maçlara git, akşamları gazetedeki arkadaşlarınla içmeye çık. </p><p class="calibre1">
  Sigarama karışma, ölümümden uzak dur! </p><p class="calibre1">
  Özlenmiş, yaşanmış, alışılmış bir sevgiyle senden yanayım. İnan ve biraz daha dayan bana. Bu arada ellerini boynumda tutma. </p><p class="calibre1">

</p><p class="calibre1">
  Suna! </p><p class="calibre1">
  İki gece önce ona bunları yazmışken o gün peşimden gelmişti işte. Demek her şey boşunaydı artık. </p><p class="calibre1">
  Vapurdan indik, yanyana yürüdük. Uyum içindeymişcesine, her zamanki gibi. </p><p class="calibre1">
Yedi yıldır nasıl yürümüşsek öyle. Az sonra eve gidip ben zeytinyağlı pırasa pişirirken o havuç rendeleyecekmiş gibi. Bir aile kurmuş, sorumluluklarının bilincinde olan bir erkek ve bir kadın gibi. </p><p class="calibre1">
  Uzun süredir ayrı yatıyorduk. İkimiz de çok az uyuyor, sık sık uyanıp birbirimizi uyandırıyorduk çünkü. Ayhan yatakta durmadan dönüp yer değiştiriyor kolunu bacağını bana çarpıyordu. Ürküyle, sıçrayarak uyanıyordum bu yüzden ikide bir. Sıkıntılı</p><p class="calibre1">
uykusunda çıkardığı sesleri duymamak için kulak tıkaçları kullanıyordum. </p><p class="calibre1">
  Üstelik yitirmiş olduğunu yeniden kendisinin kılmak güdüsüyle olağandan fazla istek gösteriyordu Ayhan. Onu yanıtlayamıyor, zorla, katılmadan yaşıyordum bu birleşmeleri. Böylece geceler boyu yinelenen düş kırıklıkları</p><p class="calibre1">
sabaha dek süren tartışmalara yol açıyordu. Aramıza duvarlar koymak kaçınılmazdı. Aynı odada, aynı yatakta birlikte sabahlamak işkencesinden kendimizi kurtarmış olmamız bile ilişkimizde bir aşamaydı belki de. Daha önce de denemiştik bunu. Benim bir kadın, bir eş olma saplantımdan insan ve kişi olmak üzere kurtulmaya çalıştığım, buna zorlandığım o yalnızlık dolu süreçte. </p><p class="calibre1">
  Eve gelir gelmez odama kapandım, uzandım. Kapımı aralık bıraktım, kapalı</p><p class="calibre1">
gördüğünde sinirleniyor gelip açıyordu hemen. </p><p class="calibre1">
  Ayhan’ın acılı, yumuşak, kararsız yüzünü gördüm kapımda az sonra ama bakmadım ona. Kolumla gözlerimi kapatarak öylece yatmayı sürdürdüm. Sonra onun salonda dolaştığını, içki dolabını açtığını, bir bardak kırdığını</p><p class="calibre1">
duydum. Ardından telefona sarıldı. Ağabeyimi, eski dostları Bahri Bey’le Kevser Hanım’ı, kızkardeşiyle kocasını çağırdı yangın ihbarı vererek. Hemen koşup geldiler hepsi. </p><p class="calibre1">
  Kalkıp yanlarına gitmedim. Onlara anlatabileceğim ve anlayacaklarını</p><p class="calibre1">
umduğum hiç bir şey yoktu ortada. Oysa Ayhan benim durup dururken kendisinden nasıl bıktığımı, yeni aşkların heyecanını yaşamak istediğimi, aslında beni nasıl bir hiçken bulup adam etmiş, çamurların içinde sürünürken yüce gönüllülükle tutup kaldırmış olduğunu, gel kör ki -kör talih- boynuzun kulağı geçip artık onu beğenmediğimi, nankör, kötü, bencil ve -Aman olur mu, neler söylüyorsun, sakin ol- demeye çalışanları çabucak susturarak - duygusuz olduğumu, ilk uygun fırsatta kendisine tekmeyi vuracağımı bildiğini haykırdı</p><p class="calibre1">
bir çırpıda. </p><p class="calibre1">
  İtfaiyeciler, -Böyle konuşma, nasıl olur? Biz size hep imrenerek baktık-gibi sözler söyleyecek oldular ama bu sırada ben bir çantaya bir kaç külot, iki kazak bir etek, bir pantolon koymuş olarak yanlarına geldim. İkimiz adına hepsinden özür diledim. </p><p class="calibre1">
  Ayhan bu aklı başında özrün onu küçük düşürmek, onun çılgın, ilkel bir zavall ı olduğunu iyice ortaya çıkarmak için kasıtlı olarak yapılmış bir hainlik olduğunu, insanların -bak şu sefil herifin davranışı yanında kadının soyluluğuna…- diye düşünsünler istediğimi, böyle bir anda bile kontrolunu kaybetmeyecek kadar hesaplı ve acımasız bir kadından artık bir şey beklenemeyeceğini söyledi üzerime yürürken. Atılıp tuttular. Yürü, gidiyoruz, dedi ağabeyim kararlı bir sesle. Çıkarken ucuzcudan alınmış ayakkabılar geçti ayağıma. </p><p class="calibre1">
  Yeni evimin kapısını açıp hole giriyorum. Gaz bidonunu içeri alıyorum. Ev karanlık, dar ve soğuk. Belki daha iyi bir ev bulabilirdim. Çok aceleye getirdim bu işi. Uzun boylu ev arayacak zamanım olmadı. Sonra evin yeni boyanmış olması da işime geldi doğrusu. Ağabeyimin evindeki salon kanepesinde yatarken yeni evimle ilgili beklentilerimin, ne olursa olsun benim evim olsun da, nın ötesine geçmesi olanaksızdı en önemlisi. </p><p class="calibre1">
  Mantomu çıkarıyorum. Ayhan’ın evinin eski anahtarını gidip mutfaktaki çöp kovasına atıyorum. </p><p class="calibre1">
  Kilit değişmemiş olsa uzlaşabilir miydik? Bellek zayıftır, unutabilirdik belki birbirimize yaptıklarımızı. Kendi kendimize yaptıklarımızı ve başkalarının bilerek ya da bilmeyerek bize yaptıklarını. </p><p class="calibre1">
  Yeni bir kedi alabilirdik. Kedi yavrularımız olurdu. Hafta sonları birlikte alışveriş ederdik Migros’tan. Boğaz vapuruna binip Kavaklar’a gidebilir dönüşte çakırkeyf kimsenin duymayacağı şarkılar söylerdik güvertede. </p><p class="calibre1">
Akşamları kanepede yanyana oturur konyak içerek dizi film izlerdik huzur ve güven içinde. Bir yerlere gider, konuklar ağırlar, saçma sapan şeylere gülerdik birlikte. </p><p class="calibre1">
  Belki perdelerimizi ve eşyalarımızı yeniler, uygulayamayacağımız yeni kararlar alırdık. Birimiz patlıcanları tavadan alırken birimiz sarımsak ayıklar ve acaba hangi filme gidelim? diye düşünürdük. </p><p class="calibre1">
  Ne yazık ki kilit değişti. Göbek yeniydi, parlaktı. Niye hep kapıda kalan ve terkeden ben oluyorum? diye düşünmüştüm o anda. Kurduğum düzenleri bırakıp bırakıp gidiyorum ve yeni düzenler kurmak zorunda kalıyorum durmadan. </p><p class="calibre1">
Neden? </p><p class="calibre1">
  Ya içerde bıraktıklarım? Ayhan’ın armağanı tiftik eldivenlerim, salı</p><p class="calibre1">
pazarından alırken fosforlu bembede güçlükle karar kıldığım plastik mandallarım, annemden kalmış tabaklarım, kitaplarım bir şey değil de uykusuz geçmiş son sekiz ayım, karalanmış, abuk sabuk reklam metinleriyle doldurulmuş</p><p class="calibre1">
kağıtlarım, renkli kalemlerim, mektuplarım da önemli değil de, bir şey vardı, o bendim. Onunla bu eve yerleşirkenki heyecanım, yürekliliğim, umutlarım. </p><p class="calibre1">
  Çok acele etti. Pencerelerdeki perdeler elimle dikmemişim, balkon sandalyelerini beyaza ben boyamamışım, mutfak dolaplarını yerleştirirken tabakları üst göze, çay bardaklarını musluğun üstündeki rafa koymamışım gibi sanki. Ben hiç</p><p class="calibre1">
olmamışım, hiç Su olmamışım sanki… </p><p class="calibre1">
  Yeni bir düzen kurmanın zamanı gelmişti. Sobanın deposunu gazla doldurup yakıyorum. Ayhan’ın birazcık yatışıp da beni gönlümce yalnızlığa bırakmaya umarsızca karar verişinden sonra bu sobayı bodrumdan çıkardık birlikte. </p><p class="calibre1">
Taşınmama yardım etti iyilikle. Yedi yıl önce evlerimizi birleştirirken atmaya kıyamadığımız kırık dökükleri buraya getirdik. </p><p class="calibre1">
  Delisin ve beni de delirttin sonunda, dedi, eşyalarımı evin ortasına yıkıp giderken. Solgun, kırık ve hala öfkeliydi. Ev filan da değil burası ayrıca… </p><p class="calibre1">
Sığınak, evet bir sığınak! </p><p class="calibre1">
  Güvercinler, martılar daracık yatak odamın penceresi dışında hızlı kanat çırpıntıları ile gürültü etmeye başladıklarında erkenden uyanıyorum. Yattığım yerden doğrulup perdeyi aralıyorum. Boz bir gökyüzü bacalardan tüten dumanlarla kararıyor. Çatılara, pencere önlerine kurum yağıyor, incecik çatlaklardan içerilere sızıyor. Bu evdeki yedinci sabahım bu. Biliyorum çabucak kirlenecek perdeler, duvarlar her yer. Daracık avlulara bakan apartmanların arka cephelerindeki balkonlar eskicilerin beğenmedikleri işe yaramaz bin bir türlü eşya ile yüklü. Çürümüş hasır koltuklar, eski gaz ocakları, şişeler, tenekeler, patlak bavullar, çinko leğenler, paslı delik termosifonlar, telleri kopuk somyalar. Ayhan eskicilerden, kapı önlerinde onlarla pazarlık yaparak çene çalan kadınlardan nefret eder. Eskilerini götürüp çöpe atmayı</p><p class="calibre1">
ya da kapıcıya, temizlikçi Nimet’e vermeyi yeğler. Nimet gene gidecek mi ona? </p><p class="calibre1">
Beni çok sever, yokluğum dokunmayacak mı kadına? </p><p class="calibre1">
  Uzun yıllar iyi ısıtılmış evlerde uyandıktan sonra buz gibi bir eve kalkmak kolay olmuyor sabahları. Soğuk başımın damarlarını büzmüş, boynum ve ensem kasılıp omuzlarıma gömülmüş. Bu kışı nasıl çıkaracağım? Güçlü bir elektirik sobası alsam yararı olur belki. Neyse… Alt kat komşum bir yün başlık verecek bugün, yatarken takayım diye. Hiç bir zaman yün başlığım olmadığını, sıkıntılı bir kadın olduğum için karda kışta bile kafama böyle şeyler takamadığımı söylediğimde şaşırdı. Bir haftalık gözetleme raporları temiz çıktığı için dün akşam bana çorba getirdi, yerleşme telaşından belki yemek yapamamışımdır diye. Bu gibi durumlara alışkın olduğumu nereden bilsin. </p><p class="calibre1">
  Perdenin ucunu bırakıp yeniden yorganın altına sokuluyorum. Bulunduğum yere şaşmıyorum, yalnızca bunun kaçıncı yıkımım olduğunu düşünüyorum. Bir yerlere kök salma, kesin olarak yerleşme çabasını hiç gösterememiş olabilir miyim? </p><p class="calibre1">
Olmuyor ama işte. Yine yeni bir yerde, yeni bir evde, derme çatma eşyalar arasında, üzerimde kızlık yorganımla uyanıyorum. </p><p class="calibre1">
  Yüksek perdeden okunan ezan bitti. Bir köpek uzun uzun uludu. Ayhan köpeklerin yalnız kaldıklarında uluduklarını, bunun bir tür ağlamak olduğunu söyler, çocukluğumdan kalma bir ürküntüyle pencere içine koyduğum tuzlu ekmekleri fırlatır atardı uluyan köpeklere doğru. </p><p class="calibre1">
  Güvercinler yatışmış seslerle gidip geliyorlar penceremin önüne. </p><p class="calibre1">
  Yeni komşum namaz kılıyor olmalı şu anda. Bir kaç yıl önce kendi kendine din yoluna girmiş. Öyle tarikatlarla filan işi yokmuş. Allah’la arasına kimseyi sokmaktan yana değilmiş çünkü. Dün akşam kapıda ayaküstü: Sakın boşanma, dedi. Başında bir nikah dursun. Onu içeriye çağırdım sonra, beş dakikacık, girdi. </p><p class="calibre1">
  Eğilip başını seccadeye koyuyor şimdi. Doğruluyor, dualar içinde beni düşünüyor. Pek de genç sayılamayacağımı, bu yaşta yeniden başlamanın güçlüklerini. Gene de üst katına aklı  başında gönünen birinin taşınmasının hiç yoktan iyi olduğunu. </p><p class="calibre1">
  Kendisi erken davranmış. Saray kalıntısı bir kaynana ve sandıklar dolusu çeyizleriyle evde kalıp oraları kurumuş görümceler arasında yalnızca bir yıl sürdürmüş düzenini. Şimdi yirmibeş yıllık evliliğinin yirmidördüncü sürgün yılını yaşıyor. Evini bırakıp çıktığı günden bu yana hiç görmediği kocasına ölesiye sadık kalarak alıyor öcünü. Yargıtaydan beşinci kez dönen boşanma kağıdını yastığının altında saklıyor. Dikiş dikerek almış bu daireyi. Kızı hem okuyup hem çalışıyor. Kocası çok yaşlanmış artık, kendisinden yirmi yaş büyükmüş zaten. Ne kadar yaşayacak ki daha? Kime kalacak malı mülkü? Beklemek. Yapılacak tek şey bu artık, beklemek. </p><p class="calibre1">
  Bu dar, küçük karanlık evde amansız bir durgunluk içinde, bir adamın ölümünü beklemek. Hiç bir şey yapmadan. Bazı günler pazara kadar bir yürüyüş</p><p class="calibre1">
zorunlu olarak. Bir kilo ıspanak, iki kilo elma. Giderek anılarını</p><p class="calibre1">
bile yitirebilir insan burada. Eski renkleri, kokuları, sıcaklıkları, güneşli taşra kırlarını, kulaklara takılan sarı kirazları, evcilik oyunlarının ayı</p><p class="calibre1">
pöstekisini… Eski sevgilileri, dostlara yazılan uzun mektupları, dantelli yastık yüzlerini, mor çiçekler açan bir sarmaşığın sarıldığı</p><p class="calibre1">
balkon demirlerini. Eski düzenleri. Hepsini. </p><p class="calibre1">
  Kimbilir belki de böyle olması gerekir yeniden başlayabilmek için. </p><p class="calibre1">
  Komşum iki yanındaki meleklere selam verdi. Kalkıp seccadeyi topladı. Onun için her şey gerektiği gibi olmuş olmalı. Geçmişi yok ve bundan yakınmıyor artık. Huzursuz olduğu tek şey sokaktaki değişim. Karşı apartmanda erkekten dönmeler oturuyor. Boyalı yüzleriyle pencerelere çıkıp bakkala bağırıyorlar: Ömer Abi, iki ekmek bir kutu salça! </p><p class="calibre1">
  En alt kattaki dairenin sahibi evini gündelik ya da saatlik kiralıyor kadın getireceklere. En üst katta bir tiyatrocu metresiyle buluşuyor. Şu yeni taşınan kadını da gözlemek gerek, daha bir zaman. Kimin ne olduğu belli değil artık çünkü. </p><p class="calibre1">
  Çıkıp karşı bakkaldan bir kaç gazete alıyorum. Çay içerken uzun uzun iş</p><p class="calibre1">
ilanlarına bakıyorum. Telefonumun nakli uzun süreceğe benziyor. Eski telefonum. Ayhan’ın evde iki telefonun gereksizliği üzerine yürüttüğü</p><p class="calibre1">
tüm düşüncelere karşın iyi ki elde tutmuşum onu. Yenisini alamazdım bu günlerde. Gene de bir süre telefonsuz idare edeceğim. Bir kaç yeri aramak için bir kulübe bulmalıyım bu yakınlarda. </p><p class="calibre1">
  Radyoyu açıp çiçeklerimi suluyorum. Dimdik durmaya çalışıyorum yorulma pahasına. Kendimi bir koyversem zor toparlayacağımı biliyorum. Bu çiçekleri Ayhan’dan aldım. -Bir plastik kevgir alırım önemli değil- cezvelerle ekmek tahtası da kalsın- sarımsak sıkacağı almasa da olur- bir kaç saksı çiçek alabilir miyim?- en az sevdiklerinden şu arsız kurdele çiçeğini hayat yolunu küçük begonyayı-Salon penceremden gökyüzüne uzanan karanlık yüzlü bir apartman görünüyor yalnızca. Sokak öyle dar ki güneşin beton yığınları arasından sokulup pencereme ulaşması neredeyse olanaksız. </p><p class="calibre1">
  Ayhan’la ilk evimiz iki caddeyi birleştiren akasyalı bir sokakta, bahçe içindeki dört katlı bir evin birinci katıydı. Şimdi bir kaç yıl boyunca benim olmuş bu eve dıştan bakıyorum ve zamanı doğru olarak yakalamaya çalışıyorum. </p><p class="calibre1">
Hangi zaman? Geçmiş zamanın şimdi olduğunu, yaşadıklarımın bugün, burda ve bulunduğum şu anda yaşanmış olduğunu anlıyonım. Geride kalmış olduğunu sandığım bir çok şey kesin bir gerçeklikle ve ayrılmaz bir biçimde bu anla birleşiyor, bütünleşiyor birdenbire. </p><p class="calibre1">

</p><p class="calibre1">
  Yatak odamızın penceresi önünde demir parmaklıklarla cam arasında kalan geniş çıkıntıda onca uğraşıp da yaşatmayı beceremediğim çiçeklerin taşlaşmış</p><p class="calibre1">
kuru toprakla dolu saksıları hala duruyor çünkü. </p><p class="calibre1">
  Salon pencerelerinde perde yok. Öteki odalarda ise gelişigüzel bezler gerili. İki yıl önce sattık burayı ve Gönül Sokak’taki daireyi aldık. </p><p class="calibre1">
Almanya’da işçi olan yeni sahibinin evi öğrencilere kiraladığını duymuştuk. </p><p class="calibre1">
  Evin arkasından dolaşıyorum. Bu cephe eğimli yoldan birbuçuk metre kadar yüksek ancak ve bu yüzden içerisi görünüyor durup baktığım yerden. Girişe açılan odada boya tenekeleri, fırçalar, yere serilmiş kireçli naylonlar görüyorum. Bir cuma günü üzerlerini beyaz boyayla kapattığım duvar kağıtlarını sökmüşler. </p><p class="calibre1">
  Yatak odasının bahçeye bakan duvarının sıvası çürüyüp dökülmüş, pencereye doğru dalga dalga izler oluşmuş bir ağacın yaş çizgileri gibi. Bu duvar kışın nem alırdı. Zemin toprak dolgu olduğundan onarılması güçtü. Kış boyu o odayı</p><p class="calibre1">
kullanmamayı yeğlemiştik son yıllarda. </p><p class="calibre1">
  Oysa bir araya geldiğimiz ilk yıllarda birlikte uyumuştuk odadaki geniş</p><p class="calibre1">
yatakta. Uzanıp şiirler okumuş, konuşarak, sevişerek sabahlamıştık geceler boyu. </p><p class="calibre1">
  Ön tarafa dönüyorum. Kasap Ayhan’ı soruyor. İyi, diyorum. Bahçe her zamanki gibi bakımsız. Üst kattaki Muhsin Bey ölmüş, karısı Alanya’ya yerleşmiş. Orta kattaki Mefharet Hanım bir emekli albayla evlenmiş. </p><p class="calibre1">
  Garip bir tedirginlikle hemen uzaklaşmak istiyorum buradan şimdi. Niye geldim bu eve? Bu anlamsız ziyaret neden bunca yıl sonra? İşlediği cinayetten sonra kan tutmuş bir katil gibi ne diye dolaşıyorum buralarda? </p><p class="calibre1">
Uzun zamandır bu sokaktan geçmedim bile. Akasyalar kuru dalları, çırçıplak gövdeleriyle sokağın iki yanından caddeye doğru dümdüz uzanıyorlar. </p><p class="calibre1">
  Gece mavisi bol etekliğimle koşuyordum altlarında, yeni yapraklanmışlardı. </p><p class="calibre1">
Onur sokağın başında bekliyordu arabayla. Gecikmiş miydim? İlk kez bir reklam filminin çekiminde bulunacaktım o sabah, uğrayıp alacaktı beni Onur geçerken. </p><p class="calibre1">
Rüzgar eteklerimi savuruyordu. </p><p class="calibre1">
  Zişo evin alt katındaki kasabın önünde beklerdi beni akşamları. Görür görmez sevinçten kısılmış bir sesle miyavlar, koşup bacaklarıma sürtünürdü. </p><p class="calibre1">
  Ayhan akşamları arabasını işte şuraya, Fidan apartmanının önüne park ederdi. </p><p class="calibre1">
  Yaz akşamları bahçe kapısına kadar geçirirdik konuklarımızı. Hepimizin ayak izleri olmalı buralarda. Gülüşerek, öpüşerek vedalaşır sonra ayaküzeri sürdürürdük sohbeti ayrılmak istemiyormuşuz gibi. Başlarımızı göğe kaldırır kayan yıldızlara bakardık:</p><p class="calibre1">
  Ama ben artık bütün bunları bir daha anımsayamayacağım biçimde belleğimden silmek, bir balkonda oturup kayıtsız denize bakmak ve bir yaz öğlesonrası</p><p class="calibre1">
gevşekliği ve uyuşukluğu içinde sonsuza dek kalabilmek istiyorum. </p><p class="calibre1">
  Üşümüş ayaklarımı sobaya uzatıyorum. Daha iyi ısınabilmek için daha iyi bir iş bulmak zorunda olduğumu düşünüyorum. Dergide sürekli ve düzenli çalışmam olanaksız. Sayfayı bir başkası düzenliyor uzun süredir. </p><p class="calibre1">
Ayrıca son günlerde tek bir sergi gezemedim, tek bir yazı hazırlayamadım doğal olarak. </p><p class="calibre1">
  Hole yayılmış kitap kolilerine bakıyorum. Kalkıp küçük el radyomu açıyor, ocağa çay suyu koyuyorum. Mutfağımı yerleştirdim ve bundan huzur duyuyorum. </p><p class="calibre1">
Kaçıncı mutfağım bu benim? Yedi, sekiz? </p><p class="calibre1">
  Mutfak evlilik düzeninin simgesi olarak göründü bana uzun zaman. Yıllarca karavana yemeği yemiş olmanın etkisi de var bunda belki. </p><p class="calibre1">
  Evliliği birlikteliğin rahatlığı, ortak yaşamın toplumca benimsenmiş</p><p class="calibre1">
sayğınlığı ve minnet borcu gibi nedenlerle sürdürmeye karşı oldum hep ama bir boşluk, belli belirsiz bir özlem vardı içimde, derinlerde bir yerde. </p><p class="calibre1">
Yaşamı olduğunca, olanca yalınlığı ile yakalayıp kavrayabilmeyi, sıradanlığın kolaylığını, her şeyi öngörüldüğünce kabullenebilmeyi istedim gizlice. </p><p class="calibre1">
Birlikte yaşlanmış insanlara bakarken gözlerim yaşardı. Biriktirdikleri anıları düşündüm. Ne çok gün ve gece. Ne çok anı. Ne çok vazgeçiş, acı ve yalnızlık. </p><p class="calibre1">
  Gece önümde bomboş uzanıyor. </p><p class="calibre1">
  Yatmadan önce bir kaç mektup yazmalıyım. </p><p class="calibre1">
  Sayın Bay; </p><p class="calibre1">
  Süpermarketinizin muhasebesi için verdiğiniz ilanı okudum. Her ne kadar bu alanda deneyimim yoksa da genel yeteneklerim bu işi kısa sürede kavramama ve başarılı olmama yeterlidir. Ayrıca yüzlerce kalem tüketim maddesinin aynı</p><p class="calibre1">
yerde bulunduğu süpermarketler bana her zaman çok çekici gelmiştir ve öteden beri böyle bir yerde çalışmayı istemişimdir. </p><p class="calibre1">
  İlanınızda ayrıntılı özgeçmiş istiyorsunuz. Yalnızca merak ettiğim için soruyorum. Gelen giden malların muhasebesini tutacak birinin özgeçmişi neyse de ayrıntılı özgeçmişini neden bilmek istiyorsunuz? Et, kan, ekşi peynir, sucuk ve klor kokan havasız, penceresiz üstelik fluoresan lamba ile aydınlatılmış</p><p class="calibre1">
bir odada cumartesiler dahil günde on saat oturtacağınız birinin geçmişinden size ne? diyebilirdim, bu işe gereksinmem olmasa. </p><p class="calibre1">
  Ben orta sınıf bir aile çevresinde Kız Çocuğu olarak büyütülmüş ve aile ve çevre baskısı ile korkak, edilgen, uzlaşmacı, uysal ve evcil biri haline getirilmiş otuzbeş yaşlarında bir kadınım. Yüksek öğrenim görmüş olmam bu niteliklerime olumsuz etki yapmadı. Gene de bunca istememe karşın söz konusu işi üstlenmem ne yazık ki olanaksız. </p><p class="calibre1">
  Lise yıllarımda sürekli olarak her yıl matematikten bütünlemeye kalmışımdır. </p><p class="calibre1">
Beşle sekizi toplamakta bile güçlük çekerim. Her ne kadar artık çok gelişmiş</p><p class="calibre1">
hesap makineleri varsa da insanın kafasının biraz olsun bu işlere yatkın olması gerekmez mi? </p><p class="calibre1">
  Bu güne kadar ev kadınlığı, annelik, karılık ve kedi bakıcılığı gibi işlerde çalıştım. Etten ve gıda maddelerinden anlarım. Ancak bir süredir deterjan grubu temizleme gereçlerini şiddetle red ve protesto etmekteyim ve onların marketinizde bol miktarda satılıyor olmasını iş huzuruma olumsuz etkiler yapmasını kaçınılmaz görüyorum. Eğer yalnızca sabun tozu, arap sabunu ve sıvı sabun pazarlamanız konusunda anlaşabilirsek önerinizi yeniden düşünebilir ve matematik engelini şu ya da bu biçimde yenmeye çalışırım. </p><p class="calibre1">
  Su Sönmez</p><p class="calibre1">
  Tel: 996 92 77 - Komşu Nuriye</p><p class="calibre1">
  Sayın Yönetici; </p><p class="calibre1">
  Başvuruların mektupla, içtenlikli ve ayrıntılı özgeçmiş yazılarak yapılmasını istediğiniz `Metin Yazarı’ başlıklı ilanınızı gördüm. </p><p class="calibre1">
  Yakın zamana kadar sevgilimin sanat yönetmeni olduğu bir ajansta bu işte çalışıyordum. Bu durum kaçınılmaz olarak kişisel ve ailevi sorunlara neden oldu. Ayrıca beni aptallaştıran ve dünyadaki her şeyi satılacak bir meta olarak görme saçmalığına düşüren bu iş yüzünden bir takım insani açmazlara girdiğimi söylemeliyim. </p><p class="calibre1">
  Bütün bunları yakından tanıdığım ve sevdiğim bir insan aracılığı ile el altından, adı geçen işe başvurmam için bana haber göndermiş olduğunuz için yazıyorum. Bu el altından durumun bana fazla ücret ödememek kaygısıyla yaratıldığından kuşkulanıyorum ve bu ikiyüzlülük nedeniyle sizi nefretle kınıyorum. </p><p class="calibre1">
  Şu sıralar geçmişim ve ek olarak özgeçmişim, özellikle de ayrıntılı</p><p class="calibre1">
özgeçmişim üzerinde yoğun olarak çalışmakta ve kendimle hesaplaşmaktayım. Bu yüzden de okuduğum ve kendimi muhatabı saydığım her türlü özgeçmiş istekli metin karşısında kaleme kağıda sarılmaktan kendimi alamıyorum. </p><p class="calibre1">
  Ben orta sınıf bir aile çevresinde küçük kent yaşam anlayışı ve buna bağlı</p><p class="calibre1">
olarak belli değer ve ilkelerle yetiştirilmiş buna karşın bu güne kadar yaşamımı bir erkeği her yönden mutlu edebilecek bir kadın olarak koşullanmışlıklarımla savaşarak geçirmiş bir kadınım. </p><p class="calibre1">
  Düzen bozucu, baskı altına girmeye dayanamayan, hiç bir zaman hiç bir durumda kimseyle uzlaşmaya yanaşmayan, uzlaşmazlığı temel felsefe edinmiş</p><p class="calibre1">
biriyim. </p><p class="calibre1">
  Felsefe deyince, kocam Ayhan’ın bana okuttuğu ilk kitap Felsefenin Temel İlkeleri dir. Arkasından bu alanda daha bir çok kitap okudum zorunlu olarak ve uzlaşmazlığımın boyutları büyüdü. </p><p class="calibre1">
  Gene de arasıra; yürekli, atak, doğrucu, bencil ve sevecen olabiliyorum. </p><p class="calibre1">
  Sanat Tarihi okudum. Kısa bir süre bir lisede öğretmenlik yaptım. Uzunca bir zaman da haftalık bir derginin sanat sayfasını düzenleyerek arada bir resim eleştirileri yazdım. Arada bir, çünkü ancak sevdiğim resimlerden söz etmekten hoşlanırım. Bu amatör bir tavır olarak değerlendirilebilir kuşkusuz. </p><p class="calibre1">
Evet öyleyim. </p><p class="calibre1">
  Metin yazarı ilanınıza baş vurmuyorum. Metin yazarı olacağıma süpermarket muhasebecisi ya da kasiyeri olurum daha iyi. </p><p class="calibre1">

</p><p class="calibre1">
  Telefonumu vermiyorum. Zaten daha bağlanmadı. </p><p class="calibre1">
  Lütfen beni aramayın. </p><p class="calibre1">
  Na Sönmez</p><p class="calibre1">
  Cengiz Bey; </p><p class="calibre1">
  Gazetenizin Güzide Teyze sütununda çalışan bir arkadaşım dün beni arayarak mide ameliyatı olacağını ve yeniden sağlığına kavuşuncaya kadar bu işte geçici olarak çalışmayı düşünüp düşünmediğimi sordu. Bu işi istiyorsam sizi aramamı salık verdi. </p><p class="calibre1">
  Halkımızın duygusal ve cinsel sorunlarına yardımcı olabilmek gerçekten kıvanç verici bir görev olurdu benim için. Ancak şu sıralar ergenlik sivilceleri, kızlık zarları, intihar saplantıları, başka kadınlara giden hain kocalar, acaba gebe kaldım mılar, gelin kaynana geçimsizlikleri ve yemek tuzsuz olmuş diye dayak yiyen kadınlarla ilgilenecek, onların nabızlarına göre şerbet sunacak ruhsal dengede değilim. </p><p class="calibre1">
  Bu durumda bakkalın oğluyla girdiği aşk ilişkisinde kızlık zarını kaybetmiş</p><p class="calibre1">
`Sarı Papatya’ ya, üzülme, git diktiriver; intihar etmeyi düşünen</p><p class="calibre1">
`Karagümrüklü Kadir’e, -mektubuna iki ay sonra sıra geldiğinde- hala intihar etmediysen sen salağın tekisin oğlum, yanıtlarını vermekten nasıl kaçınacağım? </p><p class="calibre1">
  Hem sonra gerçek Güzide Teyze’ler aramızda yaşamıyorlar mı? Neden insanlara otuz yaşındaki arkadaşım Selim’i, sütunun üstüne bastığınız fotoğraftaki sarışın güzel, olgun kadın olarak tanıtıyorsunuz ve bunca derdi kendi sorunlarını bile çözemeyen zavallı Selim’e yükleyerek midesinin delinmesine yol açıyorsunuz? Bu çerçevede Selim’in Güzide Teyze’si niye ben olmak zorunda kalıyorum? Kız arkadaşı Eda’nın uzlaşmaz çelişkilerini yorumlamak niye bana düşüyor? </p><p class="calibre1">
  Size alt kat komşum Nuriye Ablayı öneriyorum. Kendisi yaşını başını almış, olgun, hayatın her türlü sillesini yiyip deneyim kazanmış biridir. Dindar, sabırlı ve kararlıdır. Halkın bağrından çıkmış olması sıradan insanların sorunlarını daha iyi anlamasını sağlayacaktır. Ben de kendisinden yararlanmakta ve şu günlerde boşanmamam konusundaki uyarısını dikkatle incelemekteyim. </p><p class="calibre1">
  Size onun telefon numarasını veriyorum. </p><p class="calibre1">
  Suna Sönmez</p><p class="calibre1">
  Tel.: Nuriye Abla - 996 92 77</p><p class="calibre1">
  Mavi bir pilastik kova, çivi, alçı, bir kutu boya, küçük bir çekiç aldım nalburdan. Puslu, kapalı, sıkıcı bir gün. </p><p class="calibre1">
Kitaplarımı yerleştirecek ve küçük onarımlar yapacağım evde öğleden sonra. </p><p class="calibre1">
  Bu sabah bir kaç yere daha telefon ettim iş için. Cağaloğluna gidip bir arkadaşımla görüştüm. Sonuç yok. Basın krizde. Bir çok yerde toplu işten çıkarmalar oluyor. Bir süre dayanmam gerekecek. Aslında elimdeki parayla bir kaç ay idare edebilirim. Bu arayışa bir son vermeliyim. </p><p class="calibre1">
  Apartmanın dış kapısı sürekli olarak açık duruyor. İçeri giriyorum. Girer girmez de su saatlerinin üstüne bırakılmış zarfı görüyorum. -posta kutuları</p><p class="calibre1">
yok- Ayhan’ın el yazısını, tanıyorum ve birdenbire yoğun bir yorgunluk duyuyorum. Önümde dimdik yükselen merdivenleri çıkamayacakmışım, bacaklarım tutmuyormuş gibi geliyor bana. </p><p class="calibre1">
  Zarfı elime alıyorum ve yeniden geçmişimin şimdiki zaman, şimdi burası ve aynı zamanda geleceğimin de bu anın içinde olduğunu seziyorum. </p><p class="calibre1">
  Mektubu pilastik kovanın içine çivi, alçı ve öteki gereçlerin yanına atıyorum. Yavaşça çıkıyorum merdivenleri. </p><p class="calibre1">
  Suna; </p><p class="calibre1">
  Seni göremiyor, konuşamıyor olmayı korkunç bir işkence gibi yaşıyorum. </p><p class="calibre1">
Anlayamıyorum, sana bu kadar kızarken nasıl oluyor da böylesine özleyebiliyorum? </p><p class="calibre1">
Bilemiyorum, biz herkesin gıptayla baktığı bir çiftken neden bu duruma düştük? </p><p class="calibre1">
  Onbeş gündür bu evde yalnızım. Bir kaç gündür beni ararsın umuduyla bekliyorum. </p><p class="calibre1">
Nedense senin de beni özleyeceğini düşündüm bu süre içinde. Oysa sen tek başına yaşama ve acı çekme seçimini o denli ileri götürdün ki kuşkusuz ne bana ne de herhangi birine ayıracak hiç zamanın yok artık. </p><p class="calibre1">
  Peki ama nedir senin bu büyük acın? Niye alışılmış hiç bir şey sana göre değil? Dünyayla, sevdiklerinle arana neden aşılmaz engeller koyuyorsun? Aşk bile, sevda bile iki insanın birlikte olabilmelerinin olanaksızlığı üzerine kurulmalıdır öyle mi? </p><p class="calibre1">
  Yaşamımızı karmakarışık ettiğine kesinlikle inandığım Onur’u bunun için mi seçtin, sevdin? Bitmemiş olduğunu açıkca gördüğüm halde bu aşkın çoktan bitmiş olduğunu söylüyorsun bana. Kabul edelim ki öyle. Peki nedir bizim sorunumuz? </p><p class="calibre1">
  Ender uysal anlarını anımsıyorum. Mutfakta aceleci ama sessiz çalışmanı. </p><p class="calibre1">
Bulaşık yıkarken söylediğin şarkıları. Sevdiğin konuklar geldiğinde onlara gösterdiğin incelik ve tatlılığı. Bana çocukluğunu, eski sevgililerini, ilk kocanı anlatırkenki yaralı, yorgun halini ve birden gözlerinde beliriveren ürkekliği. </p><p class="calibre1">
  Kim ne yaptı sana bu kadar? Yoksa sen kendi kendine mi yaptın? Ya ben sana ne yaptım? Alışkanlıklar ve evlilik bağının yarattığı tekdüzelik mi aramızı</p><p class="calibre1">
açtı ne dersin? Bunlara yenilmemek için onca uğraşmışken hem de. Evlilik bağı</p><p class="calibre1">
mutluluğu olanaksız mı kılıyor sence? </p><p class="calibre1">
  Sevilmeyi, çok sevilmeyi istiyorsun ama seni sevenleri itip kendinden uzaklaştırıyorsun. Asıl önemli olan senin sevmen çünkü. </p><p class="calibre1">
  Seni en çok ben tanıdım, gene yeterince tanıyamadım. Sende henüz, yedi yıldır keşfedemediğim bir çok yön var. Yorucu, çok yorucu, üzücü, yıpratıcı</p><p class="calibre1">
seni sevmek. </p><p class="calibre1">

</p><p class="calibre1">
  Seni oluşturan gereçlerden başka bir bina inşa edebilirdin. Değişebilirdin en azından. Kendini yenilemen, onarman için benim gösterdiğim gayretleri yadsıyamazsın. Oysa sen mutsuz çocukluğunun ve benden önceki yaşamının yarattığı zayıflıkları, boşlukları yenmeyi değil, onlara tutunarak yaşamı</p><p class="calibre1">
kendince kolaylaştırmayı yeğledin hep. </p><p class="calibre1">
  Biz en gizli sırlarımızı birbirimize anlattık. Bu kadar yakın olabilen iki insan az bulunur. Sen bundan böyle aramızda hiç bir bağ olmasın istiyorsun ama bence öyle bir bağ var ki yaptığımız tüm kavgaların, hoyratlıkların, kabalıkların kin ve öçalma duygularının üstesinden gelebilir. Böyle bir bağı</p><p class="calibre1">
yok sayamaz ve hiç olmazsa bu anlamda dost kalabiliriz. </p><p class="calibre1">
  Sensiz bomboşum Su. </p><p class="calibre1">
  Ayhan</p><p class="calibre1">
  Mektubu katlayıp zarfına koyuyorum. </p><p class="calibre1">
  Ayhan Su’yu özlüyor. Beni değil. </p><p class="calibre1">
  Su onu kızdırıyor Na ise ürkütüyordu ama bu bütünü, Suna’yı hala seviyor. </p><p class="calibre1">
Su yumuşacık bir dökülüşle avuçlarında çünkü ve Na’ya ulaşamıyor. </p><p class="calibre1">
  Ayhan’a duyduğum öfke bir an yalayıp geçiyor içimi. </p><p class="calibre1">
Yazdığı hiç bir şey dokunmuyor bana şimdi. Bildiğim, konuşulmuş şeyler tümü. </p><p class="calibre1">
Sıkıcı, bezdirici. Ama nasıl oluyor da insan yaşamına onca güzellik katmış</p><p class="calibre1">
birini günün birinde bu kadar anlamsız bulabiliyor? </p><p class="calibre1">
  Hangi bağdan söz ediyor, nasıl bir bağmış bu? Birbirimizi bunca incittikten sonra hangi anlamda dost kalacağız? Ne umuyor? Kurtulamayacak mıyım ondan! </p><p class="calibre1">
Hiç bir güzellik kalmadı artık göremiyor mu bunu? Hiç bir güzellik… </p><p class="calibre1">
  Işığı söndür Ayhan ne olur. </p><p class="calibre1">
  Seni görmek istiyorum. </p><p class="calibre1">
  Aydınlıkta rahat edemiyorum biliyorsun. </p><p class="calibre1">
  Niye utanıyorsun benden, sana en yakın insan değil miyim? </p><p class="calibre1">
  Yeterince güzel değilim. </p><p class="calibre1">
  Kucaklayıp aynanın önüne götürüyor beni. </p><p class="calibre1">
  Bak kendine… Güzelsin; çok güzelsin görüyor musun? </p><p class="calibre1">
  Çıplaklık güzel değil. </p><p class="calibre1">
  Tersine, çok güzeldir. İnsan en güzel canlıdır. Bana bak, çirkin miyim? </p><p class="calibre1">
  Hayır, hayır. </p><p class="calibre1">
  Birbirimize dokunuyoruz yeniden. Keşfeder gibi. </p><p class="calibre1">

</p><p class="calibre1">
  Aydınlıkta. </p><p class="calibre1">
  Kötü koşullanmalar, yıkmalısın bunları, kurtul, unut artık, diyor Ayhan. </p><p class="calibre1">
  Kolay değil, zor bir dönem geçirdim ve uzun sürdü üstelik. O, Adam, yani ilk kocam her seferinde suçlu imişim gibi aşağılardı beni. Hiç soyunmazdık. </p><p class="calibre1">
Bir sürü giysi, kışın yün fanilalar filan… Böbrekleri ağrımasın diye yün bir kuşak sarardı beline yatarken. </p><p class="calibre1">
  İnanamıyorum. Abartıyorsun değil mi? </p><p class="calibre1">
  Hayır. İşte bütün bunlar arasında… Bazen kuşak çözülür elime ayağıma dolanırdı. Gülünç değil mi? </p><p class="calibre1">
  Yo, çok acıklı… </p><p class="calibre1">
  Hiç aydınlıkta sevişmedik onunla. Onu hiç bütünüyle çıplak görmedim. </p><p class="calibre1">
  Korkunç! Hala var mı böyle evlilikler, böyle birileri? </p><p class="calibre1">
  Hem de ne kadar çok. Hem de nasıl. Biliyor musun, ilk geceyi onun küçük bekar evinde yaşadım. Aylarca ilişkimizi belli bir noktada tutarak sevişmişti benimle. Oysa çok istiyordum bekaret denen o saçmalıktan kurtulmayı. </p><p class="calibre1">
Bir de tabii onunla olsun istiyordum. Bir gece bir değişiklik olduğunu sezdim. </p><p class="calibre1">
Işık yakmak yasaktı, ben oradayken evde olduğu anlaşılmasın isterdi. </p><p class="calibre1">
Karanlıkta kalktım, tuvalete gittim. Ne olduğunu anlamaya çalıştım ama karanlıkta olanaksızdı bu: Odaya döndüğümde onun aceleyle çarşafları</p><p class="calibre1">
toplamakta olduğunu gördüm. Cinayet işlemiş birinin telaşıyla kanıtları</p><p class="calibre1">
ortadan kaldırmaya çalışıyordu. </p><p class="calibre1">
  Ne yaptın? </p><p class="calibre1">
  Hiç. Hiç bir şey sormadım. Temiz bir çarşaf sererken ona baktım. Sokak lambasından odaya akan ışıkta sırtına, kollarına baktım. </p><p class="calibre1">
Yıllardır sevdiğim adam bu işte, diye düşündüm. Bir şey koptu, kırıldı içimde. </p><p class="calibre1">
Ucuzluktu bu, sıradanlıktı. </p><p class="calibre1">
  Ama o zavallı öyle koşullanmıştı. </p><p class="calibre1">
  Nasıl? </p><p class="calibre1">
  Evlenmeden bir kızın bekaretini bozmak suçtur, diye yani… </p><p class="calibre1">
  Bence bunun ona getireceği yükümlülüklerden ve benden korkuyordu. Off… </p><p class="calibre1">
Bir zamanlar ne kadar küçük insanlardık ve ne kadar küçük şeylerle zaman öldürdük. Ne diye anlatıyorum şimdi sana bunları sanki? </p><p class="calibre1">
  İnsan çoğu kez anımsamak istemiyor geçmişini. Ama düşünsene, bu gece bütün konuştuklarımızı, davranışlarımızı, benimle böyle yanyana çıplak yattığın bu anı o geçmiş yaratıyor… </p><p class="calibre1">
  Sobanın yanındaki koltukta oturuyorum ve burada, bu soğuk evde, Ayhan’ı</p><p class="calibre1">
düşündüğüm bu anı, bu geceyi de onunla olan geçmişimin yaratıp yaratmadığını</p><p class="calibre1">
soruyorum kendime şimdi. </p><p class="calibre1">

</p><p class="calibre1">
  TURUNCU SAPLI KOLTUKLAR</p><p class="calibre1">
  Tanıştığımız gece karmakarışıktım. Nicedir bir resim vardı kafamın içinde. </p><p class="calibre1">
Ayhan bu resme benziyordu ama nedense ulaşılmaz bir uzaklıktaydı. Yayın ve iletişim konularında kariyer yapmış biriydi. Son on yılını yurtdışında geçirmiş ve bir yıl önce Türkiye’ye dönmüştü. Bir derginin kuruluş yıldönümü</p><p class="calibre1">
davetinde karşılaşmıştık ve kokteyl sona erene dek kimseyi görmemecesine, baş döndürücü bir sohbeti sürdürmüştük. Ertesi gün ondan `maddi’ bir engelim yoksa birlikte bir şeyler içmek istediğini belirten bir not almıştım. Bu çağrının telefonla değil de güzel bir kağıda el yazısı ile yazılarak yapılması etkileyici gelmişti bana. </p><p class="calibre1">
  Böylece karşılaşmamızla birlikte yaşamaya karar verişimiz arasındaki süre yalnızca bir hafta oldu. Birinci gece kahve ve konyak içtik güzel bir yerde. </p><p class="calibre1">
İkinci gün uzun uzun dolaştık kentte. Üçüncü gün benim evimde yemek yedik. Yemekten sonra Ayhan bana sarıldı ve kolunu göğsüme atarak mutlu bir uykuya daldı. Dördüncü gece onun evinde yemekteydik, sabahladık. Beşinci gün ve gece de kesintisiz birlikte olduk. Geri kalan iki gün ise taşınma ve yerleşmeyle geçti. Ayhan oturduğu evin sahibi olduğu için taşınan ben oldum. </p><p class="calibre1">
  Her şeyin bu kadar çabuk olup bitmesi ikimizin de kararlı ve aceleci olmasındandı belki de. Gene de çevremizi şaşkınlık içinde bıraktı, sonu belirsiz bir serüven olarak yorumlandı. Oysa üçüncü gece o kolunu göğsüme atıp güleryüzlü bir uykuya daldığında vermiştim kararımı ben. Onun hiç</p><p class="calibre1">
hesapsız gidilebilecek, gerektiğinde aynı yoldan pişmanlık duyulmadan geri dönülebilecek birisi olduğunu anlamıştım. </p><p class="calibre1">
  Birbirimizi çok az tanıyorduk ve bu yüzden konuşulacak, anlatılacak öyle çok şeyimiz vardı ki. Çocukluk yılları, insanlar, anılar, mutluluklar, mutsuzluklar, başarısızlıklar, aldanışlar. </p><p class="calibre1">
  Birbirimize kendimizi ve önceki yaşamımızı, o yaşama karışmış kişileri anlatırken sürekli haklı çıkmaya çalışıyorduk. Apaçık taraf tutuyorduk elimizde olmadan. </p><p class="calibre1">
  Yanyana olduğumuz o ana kadarki yanlışlarımızın tümü bizim dışımızdaydı. </p><p class="calibre1">
Kötülüklerle, anlayışsızlıklarla karşılaşmış, bir yığın haksızlığa uğramıştık. </p><p class="calibre1">
Değerimiz bilinmemiş, şanssızlıklar yakamızı bırakmamıştı. Aşık olmuş, sevmiş, acı çekmiş hatta evlenmiştik. Çoluk çocuk sahibi bile olmuştuk. </p><p class="calibre1">
  Böylece işte, nice badireden sonra karşılaştığımızda birbirimize uygun olduğumuzu hemen anlamıştık. Büyük şanstı kuşkusuz bu. İnanılmaz bir rastlantıydı. Çünkü tersliklerle, insanlar arası iletişimin türlü çarpıklıklarla dolu olduğu bir dünyada yaşıyorduk. Birbirleri için yaratılmış bir çok insan karşılaşma fırsatı bile bulamadan ölüp gidiveriyorlar ya da onlara bağış lanmış fırsatları değerlendiremiyorlardı. Bir süpermarkette çarpışıyorlar, bir tren yolculuğunda aynı vagonda yol alıyorlar ya da aynı mahalle hatta aynı apartmanda oturacak kadar birbirlerine yaklaşıyorlardı da bundan haberleri olmuyordu. </p><p class="calibre1">
  Kimi zaman da çok geç kalınmış, araya bir çok insan, bir çok yıl, bir çok olay ve en önemlisi kurulu düzenler girmiş oluyordu. Birdenbire gerçeği görseler bile geri dönmek, yeniden başlamak, takınaklardan kurtulmak çok zor, hemen hemen olanaksız oluyordu. Bu konu üzerine ciltler dolusu romanlar yazılıyor, filmler çevriliyor, şarkılar yapılıyor ama insanlar aymazlıklarını sürdürerek rastgele evlilikler, rastgele çocuklar yapmaktan, rastgele düzenler kurmaktan kurtaramıyorlardı kendilerini. </p><p class="calibre1">
  Önlerine çıkan ilk kadın ya da erkek kendileri için yaratılmış sanma aptallığından vazgeçemiyorlar, sabırsızca düzen sanılan düzensizliklere atılıyorlardı. Ne olursa olsun dönüş yoluna girme yürekliliğini gösterenlerin başına ise korkunç olaylar geliyordu. Polis baskınları, zina davaları, cinayetler ve daha bir çok acı. </p><p class="calibre1">
  Yatak odamız genişti. Yatağın ayak ucuna gelen duvarda boydan boya bir kitaplık ve önünde çalışma masası vardı. Abanoz karası cilalı raflarda gözden uzak olması gereken çoğu Almanca, kalın ciltli kitapları sıralanmıştı</p><p class="calibre1">
Ayhan’ın. SonràGerilla El Kitabı‘ndan Òlağanüstü Dönemler’ gazete ve dergi kesiklerine varana dek bir çok belge. Kalın kapaklı dosyaların sırtlarınàTarih-Eğitim-Sendikalar’ yazılmıştı Ayhan’ın o güzel, okunaklı el yazısıyla. </p><p class="calibre1">
Bütün bunlar yatak odamızı ilk günlerde bir gizli örgüt merkezi gibi algılamama neden oldu. Özellikle sabahları gözümü açar açmaz onları</p><p class="calibre1">
gördüğümde bundan gizli bir tat alırdım. </p><p class="calibre1">
  Evet ya, yanılmıyorsun. İki kişilik bir örgüt bizimki, diyor Ayhan, çünkü</p><p class="calibre1">
aşk da bir örgütlenmedir. </p><p class="calibre1">
  Ama, sen bana aşık değilsin ki Ayhan. </p><p class="calibre1">
  Nereden biliyorsun? </p><p class="calibre1">
  Durmadan, olmazsa bitiririz, diyorsun ve ben bundan çok inciniyorum. </p><p class="calibre1">
Aksayan bir şeyler mi var? </p><p class="calibre1">
  Önemli, büyük şeyler değil, üstesinden geliriz. Şu var ki kesin bir söz verişle ömür boyu zorunluluk yaratacak bir ilişki olmamalı bizimki. </p><p class="calibre1">
  Bunu niye söylemek istiyorsun” </p><p class="calibre1">
  Önlem alıyorum diyelim. </p><p class="calibre1">
  Peki, neden bu kadar korkuyorsun? </p><p class="calibre1">
  Biliyorsun bu toplumda birliktelikler ölene dek o insanın sahibi olmak biçiminde algılanıyor. Biz karşılıklı olarak bu duyguyu yaşamamalıyız. </p><p class="calibre1">
  Bu konuda senin gibi düşündüğümü biliyorsun. </p><p class="calibre1">
  Gene de geciktiğim akşamlar evde beni bekleyen bir sahibim olması hoşuma gitmiyor. </p><p class="calibre1">
  Haber versen beklemem. </p><p class="calibre1">
  Haber verme zorunluluğu da olmamalı. </p><p class="calibre1">
  Aynı şeyi ben de yapabilir miyim? </p><p class="calibre1">

</p><p class="calibre1">
  Yapmalısın. </p><p class="calibre1">
  Yani bu evde belli bir düzen, belli yemek saatleri filan olmayacak mı? </p><p class="calibre1">
  Olmayacak. Ayrıca benim için yemek yapmanı da istemiyorum. Bu yüzden sana borçlu kalmak istemiyorum. </p><p class="calibre1">
  Kendi ütümü nasıl kendim yapıyorsam yemeğimi de yapabilirim. Çoraplarımı</p><p class="calibre1">
düzgünce katlayıp çekmeceme yerleştirmen çok hoşuma gidiyor tabii. Mutfağın her an derli toplu olması da. Gene de seni çalışma masası başında gördüğümde daha çok seviyorum. Bırak da her şeyi birlikte yapalım. </p><p class="calibre1">
  Bütün bu işler için seni beklesem bu ev yaşanmaz olur. </p><p class="calibre1">
  Bir yanınla özgür, dışadönük bir kadınsın öteki yanınla da eve bağımlı. Bu çelişki seni yormuyor mu? </p><p class="calibre1">
  Böyle yetiştirildim. Kız çocuğu olarak doğma talihsizliğim yüzünden. </p><p class="calibre1">
  Yenebilirsin bunları, sana yardım ederim. </p><p class="calibre1">
  Çok zor… </p><p class="calibre1">
  Bugün ne yapıyorsun? </p><p class="calibre1">
  Hiç. Bugün cumartesi. Çok işim var evde. </p><p class="calibre1">
  Hadi, her şeyi bırak benimle gel. </p><p class="calibre1">
  Senin yazı kurulu toplantın yok mu? </p><p class="calibre1">
  Var, sen de gel. </p><p class="calibre1">
  Yok canım, ne işim var orda! </p><p class="calibre1">
  Böyle yaparsan ikimiz ayrı ayrı yönlere gideriz ama. </p><p class="calibre1">
  Oysa ortak ilgilerimiz daha çok birlikte olmamızı sağlar. </p><p class="calibre1">
Öyle değil mi? </p><p class="calibre1">
  Bence farklı yönlerimizle birbirimizi tamamlayabiliriz. </p><p class="calibre1">
  Ben birlikteliği iki yarımın birbirini tamamlaması olarak almıyorum. Tam tamına iki bütün bir araya geldiğinde çoğalır o birliktelik, zenginleşir. </p><p class="calibre1">
  Peki gidelim. Tamam… </p><p class="calibre1">
  Giderdik. Kapı ve pencerelerin sımsıkı kapalı olduğu sigara dumanından göz gözü görmez odalarda tavana bakarak oturur, kendimi önemli bir durumun içinde duyarak bitmez tartışmaları dinlerdim. Tavanın birdenbire yarılıvermesini, yükselip oradan çıkıp gitmeyi özleyerek. O insanların bana Ayhan’ın bir yerlerden nasılsa bulup çıkarmış olduğu bir çaylak gözüyle baktıklarını sanırdım. </p><p class="calibre1">
Yanlış bir şey söylemekten, saçmalamaktan ödüm kopardı. </p><p class="calibre1">

</p><p class="calibre1">
  Akşamları Ayhan toplantıdaki kayıtsızlığımı eleştirir; anlayamadığım konularda açıklamalar yapar, okumam ve öğrenmem gerekenleri sıralardı. </p><p class="calibre1">
Birden bir yabancılık girerdi aramıza. Kendimi bildim bileli içimde taşıdığım eksiklik ve itilmişlik duyguları yüze çıkar, hırçınlaşırdım. </p><p class="calibre1">
  Niye bu taşralı kadını, beni seçtiğini sorardım Ayhan’a umutsuzca. Ne bulmuştu bende? Akıllı ve yetenekli olduğumu duyardım ondan, avunurdum. </p><p class="calibre1">
Sabahları radyonun, daha çok da Ayhan’ın sesiyle uyanırdım. Unutulmuş, eskimiş şarkılar söylerdi kötü sesiyle, yalan yanlış. </p><p class="calibre1">
  Ülfet etsem yar ile ol yare ne… </p><p class="calibre1">
  Bir kulağımın üstüne yatıp ötekini yorganın ucuyla kapatıyorum. Odaya giriyor. Uyanayım istiyor ve bunun için çekmeceleri gürültüyle açıp kapatıyor çorap alırken. </p><p class="calibre1">
  Yıkanmış, traş olmuş, giyinmiş. Saat yedi. Gözlerimi açıp kollarımı dışarı</p><p class="calibre1">
çıkarıyorum. </p><p class="calibre1">
  Günaydın, diyor. </p><p class="calibre1">
  Yanlış söylüyorsun. Ol yare değil, ağyare, olacak. </p><p class="calibre1">
  Olsun. </p><p class="calibre1">
  Ama olmaz ki, şarkıyı bozuyorsun. </p><p class="calibre1">
  Sabahları şarkı söylememe neden bu kadar kızıyorsun? </p><p class="calibre1">
  Kızmıyorum. Bu saatte nasıl bu kadar keyifli olabiliyorsun merak ediyorum yalnızca. </p><p class="calibre1">
  Sen de dene sabahları şarkı söylemeyi, yararını göreceksin. </p><p class="calibre1">
  Hayır, hiç sanmam. </p><p class="calibre1">
  Yatağın kıyısına oturup bana bakıyor. </p><p class="calibre1">
  Zor mutlu olan birisin, öyle değil mi? diye soruyor. </p><p class="calibre1">
  Senin düşündüğün anlamda evet, öyleyim, diyorum. </p><p class="calibre1">
  Aklımdan geçenleri anlamak ister gibi gözlerime bakıyor uzun uzun. Yaz sabahı. Açık pencereden içeriye bir kuşun coşkulu şarkısı doluyor. </p><p class="calibre1">
Bu öten ne kuşu? diye soruyorum ona. </p><p class="calibre1">
  Çınçın Karabaş. </p><p class="calibre1">
  Böyle bir kuş olduğunu hiç duymamıştım. Nerden biliyorsun? </p><p class="calibre1">
  Ben köy çocuğuyum. </p><p class="calibre1">
  Bir an susuyoruz. </p><p class="calibre1">

</p><p class="calibre1">
  Ben içinde bulunduğum anda ayırdına varamam mutlu olduğumun, diyorum. Ama belki on yıl sonra bir sabah uyanırım ve bu anı anımsarım. Yatak odasındaydık, ben yeni uyanmıştım, yataktaydım, Ayhan giyinmiş yatağın kıyısında oturuyordu, diye düşünürüm. Yaz başıydı, bahçede bir Çınçın Kuşu ötüyordu. Ayhan’ın büyük güzel eli kolumu okşuyordu. Lacivert beyzbol oyuncuları desenli gümleğini giymişti, ve sabah güneşi saçlarında ışıldıyordu. Mutluluk üzerine konuşuyorduk. Ne kadar mutluyduk o zaman, diye düşünürüm. </p><p class="calibre1">
  Nostalji… </p><p class="calibre1">
  Belki. Ama yaşanan an öylesine uçucu ki ben onu belli anları yeniden yaşadığımda yakalayabiliyorum ancak. Neyse ki bellek kayda geçiyor bütün o güzel resimleri ve hiç bir zaman silinemiyor artık. Hiç beklemediğin bir zamanda birden, seni sen yapan onca ses, koku, renk, tat, onca görüntü ve algı geri geliveriyor. Kimi zaman acı ile de olsa her şeyi yeniden duyup yaşıyorsun aynı canlılıkla. </p><p class="calibre1">
  Bütün o altın çağların geçip gitmiş olduğu gibi bir duyguyla mı? </p><p class="calibre1">
  Bilmiyorum Ayhan. Bildiğim şu. Ben seninle altın çağımı yaşıyorum. Sanki bu güne kadar sana ulaşmak için yaşadım ve aslına bakarsan epey uzun bir yol katettim. </p><p class="calibre1">
  Yollardaki gece lokantalarının hüznünü ilk sevdiğim adamla birlikte tanıdım. </p><p class="calibre1">
Hep uzaklardaydı. Belki de bunca uzaklık yüzünden öylesine tutkundum ona. O</p><p class="calibre1">
hiç gelmedi bana, gelemezdi. Benim ona koşmama da karşı çıktı hep. </p><p class="calibre1">
  İkinci dünya savaşı öncesi doğmuş, savaşın yokluk yıllarında Ege’de bir büyük kentin kenar mahallesinde göçmenliğin ruhunda açtığı gediklerle çekingen, güvensiz ilk gençliğe adım atmıştı. </p><p class="calibre1">
  Aşırı korumacı anasının doğurduğa sekiz çocuktan hayatta kalanın bir tek o olduğunu, kadınlardan hep korktuğunu, cinsine özgü en doğal özlemlerini bastırıp orta yaşa kadar bir keşiş kadar saf kalmayı başardığını çok sonraları</p><p class="calibre1">
anlayabildim. </p><p class="calibre1">
  Ne zaman, nerede, hangi gerekçeyle, nasıl edindiğini kendisinin de bilmediği bir katı kurallar dünyasında yaşadığından, bana her ayın üçüncü</p><p class="calibre1">
salı günü üç sayfalık bir mektup gönderir ve bununla yetinmemi beklerdi. </p><p class="calibre1">
Gizli kapaklı, kaçınmalarla dolu, sevginin kalın bir toz tabakası altından ancak çok iyi gören bir yürekle seçilebileceği, başlıksız, durmuş oturmuş</p><p class="calibre1">
mektuplardı bunlar. </p><p class="calibre1">
  Nasıl olmuşsa olmuş kendisinden bunca zaman sonra dünyaya gelmiş bir kadın tarafından baştan çıkarılmıştı ve bunun başına açacağı belalardan korunmaya zorunluydu. Aşırı dikkat, inanılmaz bir özdenetim, öyle de böyle de yorumlanabilir ölçülü bir yakınlık: Gereksiz bir soru, bir yakınma, herhangi bir kuşku belirtisi gösterdiğimde mektupları kesilirdi. Bağışlanmam için ardarda, yalvaran mektuplar yazmaya otururdum. Ama beni soğukkanlı ve sabırlı olmaya çağıran gene de olabildiğince umutsuz yeni bir mektup alabilmek her zaman çok zor olurdu. </p><p class="calibre1">
  Yeniden yola çıkardım. </p><p class="calibre1">

</p><p class="calibre1">
  Acıyla besleniyordum belki de. Bana bunca acı çektirdiği için bir an bile kafamdan atamıyordum onu. Kimsesizlikten başka dayanağı olmayan bu tutkuyu tek başıma yaşıyor, aralıksız bir yıkımı diri tutma çabasıyla ondan kendisini dileniyordum bıkmadan. </p><p class="calibre1">
  Beni ona götüren yolların duraklarında ekşimiş yolculuk kokan otobüslerden inerdim gece yarıları. Her seferinde nasıl karşılanacağımı bilememenin tüketici çarpıntısı içinde suskun, yorgun ve içim bulanarak oturup şirket çayları içerdim. Sabah ayazlarında sırı dökük kirli tuvalet aynalarında kendi yüzümden umudu kestiğim zamanlar olurdu. </p><p class="calibre1">
  Kim öğretmişti bana sevmenin tükenmekle eş anlamlı olduğunu? Hangi kitaplar, romanlar, hangi filmler, şarkılar, hangi insanlar? Ne zaman, nerede öğrenmiştim ki sevgi kutsal ve tertemiz bir duygudur. Her genç kız günün birinde kendisi için yaratılmış erkeği görür, ona aşık olur ve birbirlerini her türlü engele karşın ölürcesine severler. Engelleri ortadan kaldırmak için çırpınır, yollarını kesen her şeye direnirler. Bu süre içinde birbirlerinin olmak için duydukları özleme yenilmez, sabırla beklerler çünkü hiç bir kesinlik yoktur bu öykünün mutlu sonla bitmesini sağlayacak. Hırslı ana babalar, kötü kadınlar ve erkekler, zalim kader ve ölüm iki sevgiliyi ayırmak için tetiktedir. Bir genç kızın en değerli varlığı bekaretidir ve onu evlendiği erkeğe saklayacaktır. </p><p class="calibre1">
  Tenine hiç dokunmamıştım daha. Bir gün yanyana yürürken sola sapmam için elini usulca omuzuma değdirmişti o kadarcık. Ona baktıkça içim titrerdi. </p><p class="calibre1">
Bırakılmaktan, bir gün birdenbire artık sevilmemekten çok korkardım. İşte bu yüzden, yatılı bir kız okulunun ıslak çuval kokan koridorlarında başlayan bu çocukluk aşkı, hastalıklı, boğucu, bütün sevinçlere sımsıkı kapalı bu korkunç illet gereğinden çok uzun sürdü. Yıllarca. </p><p class="calibre1">
  Kurtulmayı denemediğim söylenemez. Yüksek öğrenimimi yaparken arada bir yaşıtım erkeklerle sinemaya, pastaneye, çaylara gittiğim oldu. Ama hiç biri bana acı çektirmeye yanaşmadı. Çabucak teslim oldular. İnanılmaz bir aptallıkla hemen elimi tutmaya, beni bahçelerin ıssız köşelerine çekmeye, ortada fol yok yumurta yokken evlilikten söz etmeye başladılar. Çizgileri oturmamış yüzleri; basmakalıp şakaları ile nasıl itici, tutkusuz, mantıklı, uçarı ama dümdüzdüler, anlatılmaz. </p><p class="calibre1">
  Oysa öteki benden onbeş yıl önce doğmuş olmanın üstünlüğü ile avucunun içinde tutuyordu beni hala. Bütün o üstü kapalı, derli toplu, az öz yakınlık ondan bana yansırken onu kendi coşkunluğumla büyütüp çoğaltıyor, sonuçta gereksindiğim insanın, bu yüce duyguyu bende sürekli kılabilecek tek erkeğin o uzak sevgili olduğunu bir kez daha görüyordum. Uzun süre kimseyle bir yere çıkmıyor, pişmanlıklar içinde kendimi lanetleyerek ona görülmemiş</p><p class="calibre1">
bir sevgiyle yüklü satırlar döşeniyordum. </p><p class="calibre1">
  Şu da var, sağaltma yöntemleri yeterince gelişmemişti o yıllarda. Hekimler, zamanla geçer, deyip çıkıyorlardı işin içinden. Oysa mikrobu damarlarımda, iliklerimin içinde taşıyordum ben. Öncelikle bir kalıtım sorunuydu bu ama aynı zamanda aşırı derecede yatkın olmalıydım. Ayrıca kız olarak doğduğum andan başlayarak ve dozu arttırılarak, aşı niyetine kanıma karıştırılmış acı</p><p class="calibre1">
adlı ilacın yarattığı bağımlılık onulmaz kerteye varmıştı neredeyse. </p><p class="calibre1">

</p><p class="calibre1">
  Kaç yaşındaydın o sıralarda? diye soruyor Ayhan. </p><p class="calibre1">
  Yirmi, yirmiiki… </p><p class="calibre1">
  Kanepenin önündeki sehpaya uzanıp konyak kadehimi alıyorum. Geceyarısından sabaha doğru yol alıyoruz. Birbirimize anlatacak ne çok şeyimiz var hala. </p><p class="calibre1">
Ayhan kalkıp dolu küllükleri boşaltıyor, yanıma oturuyor yeniden. </p><p class="calibre1">
  Öyle gençtim ki kendimi insanlara karşı korumayı hem biliyor hem bilmiyordum. </p><p class="calibre1">
Lisede öğretmendim. Kendime hiç kimsenin, özellikle bir erkeğin yardımı olmadan bir düzen kurmayı başarmıştım. Küçük bir evim, iki rahat koltuğum, plaklarım, kitaplarım vardı. Karadeniz hemen penceremin ötesindeydi. Kahırla boğulduğum gecelerde onun uğultulu sesini dinleyerek avunuyordum. </p><p class="calibre1">
  Bir gün birlikte yeniden gidelim oralara, diyor Ayhan. </p><p class="calibre1">
  Çevremdekiler beni evlendirmek için ellerinden geleni yaptılar önceleri. </p><p class="calibre1">
  Ne çok severler çöpçatanlık yapmayı bizim insanlarımız… </p><p class="calibre1">
  Evet, neden acaba? </p><p class="calibre1">
  Yalnız insanları düzen dışı kalmış sayıyorlar, evliliğin nimetlerinden yoksun oldukları için acıyorlar onlara… </p><p class="calibre1">
  Biraz korku da var bence. Bu ayrıksı insanların kendi düzenlerini tehdit edebileceği, karı ya da kocalarını baştan çıkaracağı korkusu… </p><p class="calibre1">
  Çok kötüsün. Olabilir. Sonra? </p><p class="calibre1">
  Sonra bağlı olduğumu öğrendiler ve birlikte acı çeker olduk. Kimi zaman beni yakında aklını bozacak biri olarak gördüklerini biliyordum ama daha çok onlardan biraz farklı olduğumu düşündüler sanırım. </p><p class="calibre1">
  Neden? </p><p class="calibre1">
  O küçük kentte yadırganıyordum biraz. Tek başıma sinemaya gidiyor, liman lokantasında öğle yemeği yiyordum örneğin. Kimi dostlar tutucu bir kentte, görünürde böyle özgür bir kadın tavrı ile ortaya çıkmamdan hoşlanırlarken kimileri de uyarılarda bulunup öğütler veriyorlardı. Kentin en büyük caddesinde bir aşağı bir yukarı yürümem bile dedikodulara neden oluyordu. </p><p class="calibre1">
Kentin ileri gelen ailelerinden bir kaçı beni oğullarına almayı düşünürlerken kuşkular beliriyordu kafalarında. Biraz daha uslu görünsem çok iyi bir evlilik yapabilirdim onlara göre. O adamı kafamdan atmalıydım. Hiç bir zaman gerçekleşmeyecek bir birlikteliği bekleyerek karanlıkta yaşamaya son vermeli, kendi ellerimle açtığım bu ışık sızdırmaz çukurdan çıkmaya çalışmalıydım. </p><p class="calibre1">
  Peki neydim, kimdim ben? Çok yürekli görünürken bu kadar korkak, böylesine evcilken bir o kadar serseri, uysal ve sesiz sanılırken cadı gibi inatçı, çoktan esir alınıp bayrağım çiğnenmişken böyle mağrur ve bağımsız. </p><p class="calibre1">
  Sonraları bu ikiye bölünmüşlüğümün resmi olmayan tarihini bulmaya çabaladığımda çok gerilere gitmem gerekti… </p><p class="calibre1">

</p><p class="calibre1">
  Ne kadar geriye? diye soruyor Ayhan. Anlatsana. </p><p class="calibre1">
  Dedim ya çok gerilere. Belki de böyle doğdum ben. </p><p class="calibre1">
Su ve Na olarak yani. </p><p class="calibre1">
  Şu anda hangisi konuşuyor benimle? </p><p class="calibre1">
  Bunu kesin olarak bilemem. Ama sanırım Su. </p><p class="calibre1">
  Neden Su? </p><p class="calibre1">
  Çünkü şu anda Na’yı düşünebiliyorum. Ona dıştan bakıyorum, ikinci bir kişiye bakar gibi. </p><p class="calibre1">
  Nerede o şimdi? </p><p class="calibre1">
  Saatte otuz kilometre hızla gidebilen koca burunlu kırkdört model bir Dodge kamyonun şöför mahallinde annem ve ağabeyimle birlikte oturmuş Sındırgı</p><p class="calibre1">
Dağları‘ndan geçiyor. O yolu bilir misin? Hani çam ormanları ve dağlar arasından döne döne aşağılara iner… </p><p class="calibre1">
  Evet biliyorum:</p><p class="calibre1">
  Şubat, soğuk. Bol naneli yayla çorbası yaparlar burda, diyor Şoför. İniyor. </p><p class="calibre1">
Biz inmiyoruz. Dul bir kadın, yakışık almaz şimdi şoförle geceyarısı, diyor annem. Zaten çok yağmur yağıyor. Kamyonun arkasındaki eşyalarımız ıslanıyor. </p><p class="calibre1">
Brandam var demişti bu adam, diye üzülüyor annem. Tel dolap, açılır kapanır ceviz sandalyeler, yün yataklar, halılar, yorganlar ıslanıyor. Singer dikiş</p><p class="calibre1">
makinesinin demir ayağı kırılıyor. Kitap sandığındaki Bütün Dünya, Bütün Türkiye ciltleri, Arı Maya’nın Maceraları, Sihirbaz Mandrake’ler ıslanıyor. </p><p class="calibre1">
Annemin romanları, Rüzgar Gibi Geçti, Amber, Şahika, Vadim O kadar Yeşildi ki, Garp Cephesinde Yeni Bir Şey Yok’lar, babamın hastalığını araştırdığı tıp kitapları yağmuru emiyor açlıkla. </p><p class="calibre1">
  Bir kaç gizn önce okuldan geldiğimde babamı evde bulamamıştım. Arka bahçede o zamanlar ne olduğunu bilmediğim bir teneşir tahtası vardı. Islaktı, su kabağı bir tas duruyordu üstünde. Sabunlu sular betona yayılmıştı. Annem omuzlarına atılmış kareli paltosuyla evin içinde dolaşıyordu ağlayarak. Çok yakında gelecek baban, dedi bana inanmadan. Biri beni götürdü, bütün gün karşımızdaki evde oturan sıhhıyecinin çocuklarıyla iskambil oynadık. Oynamak istemediğim halde oynadık. Mızıkçılık ettim, kavga çıkarmadılar. Hep ben kazandım. </p><p class="calibre1">
  Ertesi gün İstanbul’dan ağabeyim geldi. Yatılı okulda orta ikide okuyordu. </p><p class="calibre1">
Oda kapısında durdu. Gözleri kızarmıştı ağlamaktan, yol boyu ağlamış olduğunu anladım. Annem ona baktı, işte babamız geldi! dedi, yeniden ağlamaya başlayarak. O zaman babamın bir daha gelmeyeceğini bildim. Sekiz yaş için ölüm kavranamaz bir uzaklıkta olmalıydı, ağlayamadım. İçimde biri, ağlamalısın, diyordu durmadan. Baban öldü senin, ağlasana. </p><p class="calibre1">
  Su’nun sesini ilk kez o zaman duydum işte. Ağlıyordu, içi katılıyordu ağlamaktan ama gözlerimde yaş yoktu. Sesim yoktu. </p><p class="calibre1">
  Bir kaç hafta önce babamı bahçede elinde bir çamaşır ipiyle, kendini dut ağacına asmak isterken yakalamıştım. Dehşet içinde kendimi yerlere atıp ağlayıp dövünürken gülmüştü bana, şakacıktan öyle yaptığını, gidip komşudan annemi çağırmamı, annem onu bırakıp gezmeye gittiği için çok canının sıkıldığını söylemişti.. Söz vermişti ben gidip gelinceye kadar kendine bir şey yapmayacağına. Sokakta yalınayak koşmuştum, toz içindeki sokakta tozlar kaldırarak deli gibi anneme koşmuştum. Annem sabunlu sabunlu fırlamıştı</p><p class="calibre1">
komşunun banyosundan. Eve döndüğümüzde babamı pencerenin önündeki minderlikte hiç bir şey olmamış gibi sigara içerken bulmuştuk. Radyoda Perihan Altındağ</p><p class="calibre1">
şarkılar söylüyordu o sırada. Babam, bu kadını da çok severim, demişti keyifle. </p><p class="calibre1">
  Yağmur hızla, uğultulu bir sesle iniyor önümüzdeki cama. Başka nereye gidebiliriz ki, diyor annem. Bursa’da dayın var. Yengen de iyidir, bize destek olurlar. Şoför çorbasını bitirip geliyor. Bu gece daha öteye gidemem, diyor. Lokanta açık, oturup bekleyeceğiz. Sabah ola hayrola. Belki yağmur diner sabaha. Yürüyüp lokantaya giriyor yeniden. </p><p class="calibre1">
  Hiç gözüm tutmamıştı zaten bu adamı, diyor annem. Ah Allahım! Ne yapacağız şimdi. Başımızda bir erkek olsa bunu yapamazdı bu herif Dağ başında, yağmurun altında bekleyemeyiz… </p><p class="calibre1">
  Ormanın kıyısında, karanlığın uğursuz sessizliğini kendi sesiyle bastırmaya çalışan yağmurun altında bekliyoruz. Dağ başında. Neden sonra gidip bir konuşalım, diyor Ağabeyim. İniyoruz. </p><p class="calibre1">
  Teneke bir odun sobasının başında çay içiyor şoför. Gidemem, diyor uykulu göz kapaklarını kaldırmadan. Seni vicdansız! diye bağırıyor annem ve çabucak babamın tabancasını çıkarıyor çantasından, şoförün beynine dayıyor. </p><p class="calibre1">
  Yavaş, diyor Ayhan. Sakin ol. Böyle olmuş olamaz. </p><p class="calibre1">
  Sanırım oldu. Annem çok öfkeliydi. </p><p class="calibre1">
  Olmadı, olmadığını biliyorsun. Babanın tabancası yoktu çünkü. </p><p class="calibre1">
  Bilmiyorum. Şurası kesin yola devam ettik o gece. Motor inliyor, uu, uu diye tırmanıyorduk. Başım annemin kucağındaydı. Annemin kucağı lavanta çiçeği kokuyordu. Küçücük elleri ve ayakları olan karga kanadı saçlı</p><p class="calibre1">
bir kadındı o. </p><p class="calibre1">
  Yaşamımda ilk kez karakol gördüm o gece. Zabıt tutmak ne demek bilmiyordum o zamana dek. Kemalpaşa’da şoför yeniden kontağı kapatıp, buraya kadar, bundan sonrası için başka kamyon bulun, dediğinde öğrendim. İki polis şoförü</p><p class="calibre1">
üçüncü sınıf bir oteldeki yatağından kaldırıp getirdiler ve yeniden yola çıktık. Polis zorunu tanıdım. Dul kalmanın, yalnızlığın, babasız olmanın ne demek olduğunu anladım. </p><p class="calibre1">
  Bu yolun o geceden başlayarak çok önemli bir yeri oldu yaşamımda sonraları. </p><p class="calibre1">
O ilk büyük kaybımdan sonra beni ortaokul önlüğümle yeniden o kente götüren ve ilk sevdiğim Adam’a ulaştıran ama aynı zamanda ondan uzun yıllar ayıran yoldu bu yol çünkü. </p><p class="calibre1">
  Na, yıllar sonra o küçük Karadeniz kentinden kalkıp uzun bir yolu ve yeniden Sındırgı Dağları‘nı geçerek Adam’ın bulunduğu kente geldi. Eşyalarını</p><p class="calibre1">

</p><p class="calibre1">
tahta sandıklara yerleştirerek yük trenine vermişti. Bir ev buldu yerleşti. O ilin lisesindeki yeni görevine başladı. Uğruna düzenini alt üst ettiği adam hiç bir yardımda bulunmadı ona. </p><p class="calibre1">
  Na, olumlu ya da olumsuz bir sonuç alma kararlılığıyla gelmişti. Oysa Adam, evleneceklerini, ancak bu birliktelik için koşulların henüz olgunlaşmadığını</p><p class="calibre1">
söylüyordu kendisine. </p><p class="calibre1">
  Na, çilingirden bir avuç anahtar satın aldı. Bir kaçının ağzını her kapıya uyacak biçimde eğeletti ve onlardan biriyle Adam’ın on yılı aşkın süredir yaşadığı kutsal bekar evinin kapısını açmayı başardı. Bir oda bir hol ile tuvaletten oluşan tek pencereli bir daireydi burası. Odada tahta sapları</p><p class="calibre1">
parlak turuncu boyalı, dört yeşil yapay deri kaplı koltuk, başucunda bir çiçek sepeti resmi olan beyaz, teneke bir göçmen karyolası ve küçük bir camlı</p><p class="calibre1">
dolap üzerinde elektrik ocağı ile çaydanlık vardı: Na dolabı ve çekmeceleri karıştırdı. Bir paket bisküvi buldu. Taşınma ve yerleşme giderleri yüzünden ay başından çok önce parasız kalmıştı. Açtı. </p><p class="calibre1">
Bisküvileri yedi. Sonra kocaman bir çekmeceyi dolduran mektuplarını yatağın üstüne boşalttı. </p><p class="calibre1">
  O uzak kentten bir kaç yıl boyunca gün gün, saat saat yazmıştı ona neler yaptığını. Bunu istemişti Adam Na’ya güven duyabilmek için. Hiç bir şeyi gizlemeden yazmıştı. Nasıl kapalı ve hanım hanımcık, tam Adam’ın istediği gibi, onun sevgisine değer bir yaşam sürdürdüğünü görsün, anlasın diye. Ama o giyim kuşam merakı, arada bir tek başına gezmeler, sinemaya gitmeler, durup dururken yolculuklara çıkmalar, telefonlara sarılmalar bu savrukluk, delibozukluk, bütün bu dengesizlikler güven verici değildi sonuç olarak. O, Suna’nın, ağır, soylu, bastığı yeri bilen `Çok hanım’ biri olmasını öngörüyordu. Gelgelelim kız bu haliyle inatçıydı, kötüydü, dağınıktı, aşırı duygusaldı. Aşırı korkusuz, gereğinden çok başına buyruktu. </p><p class="calibre1">
  Nice genç kızın, kadının yaşamını köreltmiş, canlılığını, yaşama coşkusunu yeteneklerini boğup atmış bùHanımlık-Hanfendilik” kavramının yalnızca erkeklerin yararına uydurulmuş ama onlar için bile son derece sıkıcı, kapalı, soluk alıp vermez bir tanım olduğu yazık ki bugün bile anlaşılamadı. </p><p class="calibre1">
  Na, mektupların titizlikle sıraya konmuş, özenle saklanmış olduğunu gördü. </p><p class="calibre1">
El altındaydılar gene de. Onları sık sık elden geçirip yeniden okuyor olmalıydı Adam. Hiç karşılıksız sunulmuş o yaman sevgi yaşatıyordu onu: Bu mektuplarla besleniyordu besbelli. Sevilmeye değerliğiyle yansıtıyordu gölgesini aynalara sonra. Ne bulunmaz bir sevgili olduğunu düşünürken hafifçe ama gene de ciddiyetini bozmadan, hoşnut gülümsüyordu kendine. </p><p class="calibre1">
Suna’nın var olan, yaşayan canlı varlığının yerini almışlardı bu kağıt parçaları. Ömür boyu bunlarla yetinebilirdi. </p><p class="calibre1">
  Na, birden mektupları alıp oradan götürmesi gerektiğini anladı. Çabucak Adam’ın yastı k kılıfını çıkardı, mektupları içine doldurdu, ağzını saç</p><p class="calibre1">
bağıyla bağladı ve Adam’a bisküvilerini yemek zorunda kaldığı için özür dileyen bir not bırakarak çıktı, gitti. Mektuplardan söz etmedi çünkü onlar zaten kendisiydi, kendisinindi. </p><p class="calibre1">
  Yanılmamıştı. Kente geldiği günden beri onunla hiç bir bağlantı kurmak istememiş olan Adam telefon ederek mektupların kendisine ait olduğunu ileri sürdü ve onları hemen geri istedi. Ne de olsa bu da bir şeydi ve bu yolla bir iletişim kuruldu Na ile aralarında. Aslında Adam, evine bu biçimde girilmiş olmasından dehşete kapılmıştı ama anahtarı istemediği gibi kilit değiştirmeyi de düşünmedi. Na da içi sıkıldıkça, canı istedikçe oraya gitti ve teneke karyolaya uzanarak Adam’ı bekledi akşamları. </p><p class="calibre1">
  O odada buluştukları ilk akşam, turuncu saplı koltuklarda karşı karşıya ilk kez oturduklarında Adam uzun uzun Suna’ya baktı. Gözleri bulutlandı ve şunu sordu: Kendi kendine hiç acımıyor musun Suna? Neden? dedi Suna, Neden? Beni tanımıyorsun, dedi Adam, hiç tanımıyorsun. Tanıdığında sevmeyeceksin artık, sevemezsin. Neden? diye sordu Na. Ama neden böyle düşünüyorsunuz? Ben bir hiç, evet hiçim Suna. Sevilmeye değer hiç bir şey yok bende inan buna. Şimdi avuçlarımın içinde olmayı istiyorsun ama çok geçmeden bir kuş gibi uçup gitmek, kurtulmak isteyeceksin, çırpınacaksın. Sana kıyamıyorum. Öyle mutsuz olacaksın ki bunun ölçüsünü düşünemezsin bile. Su ağladı. İnanmıyorum size, dedi. Hayır, çok mutlu olacağız biz. </p><p class="calibre1">
  Adam akşam yemeklerini her gece aynı lokantada hiç evlenmemiş bir kadın doğum doktoru ve karısı ölmüş bir müfettişle birlikte yiyordu. Her akşam aynı</p><p class="calibre1">
yoldan, aynı tempoda bir yürüyüşle, aynı saatte eve geliyordu sonra. Kapıyı</p><p class="calibre1">
açtığında Na’yı paltosuyla karyolaya uzanmış, ellerini başının altına koymuş, bir ayağını ötekinin üzerine atmış bir durumda kendisini bekler buluyordu. </p><p class="calibre1">
  Bu soysuz davranışlar Adam’ı büsbütün ürküttüyse de Na ile birlikte olmaktan alakoyamadı. Korkularla, çelişkilerle, önyargılarla dolu dünyasında kendince seviyordu onu. Canlılığını, coşkusunu, yerinde duramaz gençliğini, hüznünü, inatçılığını, inceliğini seviyordu. Tam olarak kendisi bile bilmiyor olsa da yaşamında ilk kez bir kadını tutkuyla kucaklıyor, bu kadar geç kalmış</p><p class="calibre1">
olsa da kendinden başka biriyle sıcak bir ilişkiye giriyordu. </p><p class="calibre1">
  Bir kaç ay sonra kimseye haber vermeden gizlice evlendiler. Nikah tanıkları</p><p class="calibre1">
evlendirme dairesindeki hademeler oldu. Suna siyah bir öğledensonra giysisi giyerek gitti törene. Gelinlik giymeyi hiç bir zaman özlememişti nedense. </p><p class="calibre1">
Adam bu evlilikle hem Su, hem Na hem de mektuplara sahip olmuş oldu: Gerçi kısa süre sonra mektuplar eski bir valiz içinde kuytu bir dolaba kaldırılıp orada unutuldu ama olsun. Mutluydu Adam, şaşkındı. Doğrusu her şeyin bu kadar güzel olabileceğini hiç ummamıştı. </p><p class="calibre1">
  Birdenbire bir kaç yıl geçti. </p><p class="calibre1">
  Nedir beklenen böyle bir evlilikten? Derli toplu bir ev, düzenli bir yaşam, ev kadını küçük kent öğretmenleri arasındaki çaylı ev toplantılar, eve zamanında gelen, eski bekarlık arkadaşlarıyla bağlarını koparmış bir koca ve evde onu bekleyen sessiz, uslu, sevgi dolu bir kadın. </p><p class="calibre1">
Birlikte okunan gazeteler. Çarşı pazar listeleri. İçe dolan, yıllarca özlenmiş o huzur. Balkon ve saksı çiçekleri. İşte her şey yerli yerinde. </p><p class="calibre1">
Tüm nesneler. Yaşamınızı kolaylaştırıp güzelleştirmesi gereken tüm tahta, bez, pilastik, alüminyum, yün; patiska, porselen, cam, bakır nesneler. Turuncu saplı koltuklar. Teneke karyolada birlikte yatıyorsunuz artık, biraz dar ama ne gam… Mutlu muyuz? Elbette. </p><p class="calibre1">
  Sonra ilk kadınlık sınavı, içinizde oynayan ilk canlı. Gittikçe ağırlaşan, artık siz olmayan gövdenizi dengede tutmaya çalışarak yaptığınız gebelik yürüyüşleri. Sizi bu duruma sokmuş Adam nası l da gururla yürüyor yanınızda. </p><p class="calibre1">

</p><p class="calibre1">
Derken yaşamınızda yeni bir yüz. Bundan böyle elinizi kolunuzu daha bir bağlayacak, sizi bir daha hiç bir zaman gençliğin parlak özgürlük dönemine geri dördürmeyecek olan yeni bir canlı. Yaşamınız bütünüyle size ait değil artık, kesinlikle olmayacak. Gülüyor bebek, yürüyor, konuşuyor. Bir kaç</p><p class="calibre1">
yıl daha. Mutlu muyum? Mutlusun işte. Herkesinki gibi bir düzen, ne olabilir başka? </p><p class="calibre1">
  Sıcak yaz akşamları bebeği arabasına koyup parktaki çay bahçesine gidiyorlar. </p><p class="calibre1">
Kumrular ötüyor çamlarda. Bebeklerini arabasına koyup gelmiş başka çiftleri görüyorlar orada. İşte herkes aynı durumda, diye düşünüyor Na. Daha ne olsun.. </p><p class="calibre1">
  Ama duvarlarda, tavanlarda çatlaklar oluşuyor. Ne kadar silinirse silinsin örümcek ağları sarkıyor köşelerden. Suna patatesleri tavadan alıyor ve peki ama ne olacak bundan sonra? diye soruyor kendine. Turuncu saplı koltuklardan sıkılmış olduğunu seziyor. Ev değiştirmek, yeni koltuklar, yeni eşyalar almak bir şeyleri yeniler sanıyor. </p><p class="calibre1">
  Çocuk yüzünden evde sigara içmesi yasaklandığından sobanın başına çöküp dumanı sobanın ağzına üfleyerek içiyor tek sigarasını. Sigarayı tutan elleri titriyor. Kocası bu akşam üç haftadır ilk kez erken uyumasın diye yalvarıyor içinden. Heyecandan ölüyor. Bebek sesinden rahatsız olduğu için oturma odasına taşıdı yatağını Adam. Yarı karanlıkta uyuyup uyumadığını</p><p class="calibre1">
anlayabilmek için gözlüyor onu Na. Çocuk uyumadan önce uyursa bu gece de dokunamayacak ona. İçeriye, çocuğa koşuyor telaşla, uyumuş. Adam’a yaklaşıyor, çok şükür uyumamış. Örtüyü kaldırıp; yanına, yatağa kayıyor. Ne o, diyor adam, ne var? Bırak şimdi, git yatağına hadi… Biraz kalayım, diyor Su, dokun bana. </p><p class="calibre1">
  Bütün bu yabancılık ve itilmişlik arasında güçlükle bir şeyler yaşanıyor ve Na ödülünü alıyor. Pis domuz seni! Yarı şaka, yarı pişmanlık. Yıkanmak gerekecek şimdi, üşeniyor Adam. Bir şofben aldırabilmek için çok yalvardı</p><p class="calibre1">
Na, gereksiz buluyor. Termosifon var ya, yakar yıkanırsın! </p><p class="calibre1">
  Peki ama ne olacak bundan sonra? diye soruyor Na kendine yeniden. Buradan nereye gidebiliriz? Yürünecek bir yolumuz var mı? Dünya bu kadar mı? </p><p class="calibre1">
  İçime çöreklenen sıkıntıyı onunla bölüşebilir miyim? Peki ama ne istiyorsun ki? diyecek bana. Bu evlilik için çırpındın durdun. Söyledim sana, ben buyum, değişemem. </p><p class="calibre1">
  Bu koltukları değiştirelim, hiç sevmiyorum. </p><p class="calibre1">
  Gerek yok, çok sağlam bunlar. </p><p class="calibre1">
  Çok çirkin buluyorum onları. </p><p class="calibre1">
  Önemli olan güzellik çirkinlik. değil, iş görmesi. </p><p class="calibre1">
  Benim için de böyle mi düşünüyorsun? </p><p class="calibre1">
  Ne demek şimdi bu? </p><p class="calibre1">
  Beni güzel buluyor musun, yani güzel miyim sence? </p><p class="calibre1">

</p><p class="calibre1">
  Bu kadar yıllık evlilikten sonra bu sorulur mu? </p><p class="calibre1">
  Neden sorulmasın? Çirkin miyim? </p><p class="calibre1">
  Çok zayıfsın. Bir kaç kilo alman iyi olur. </p><p class="calibre1">
  Çok sıkılıyorum, çevremizi genişletelim, dostlar edinelim. </p><p class="calibre1">
  Öyle ısmarlama dost edinilmez. Zamanla kendiliğinden olur. </p><p class="calibre1">
  Niye beş yıldır bizim hiç dostumuz olmadı? </p><p class="calibre1">
  Olur, acelen ne. </p><p class="calibre1">
  Akşamları çok erken yatıyorsun, kimse gelemiyor bize bu yüzden. </p><p class="calibre1">
  Ne istiyorsun benden, ne yapayım yani… </p><p class="calibre1">
  Bu yaz deniz kıyısında tatil yapalım. </p><p class="calibre1">
  Küçük çocukla tatil yapılmaz. </p><p class="calibre1">
  Önümde başedilmez bir boşlukla uzanan zamanı tüketmeye uğraşıyorum. </p><p class="calibre1">
Yaşlanıyorum ve tüm tutkulardan arınıyorum. </p><p class="calibre1">
  Bir gün gelecek yaşlanacağım. Turuncu saplı koltuklarımızı atacağız. Güzel eşyalar alacağız. Sallanır koltuğumda oturup kitap okuyacağım. Dolabımda on ayrı renk ayakkabım olacak. Oğlum büyümüş ve evde kocamla çekişmelerimizde benim tarafımı tutan bir delikanlı olmuş olacak. Kocamla yatmak aklımdan bile geçmeyecek artık ve o bana pis domuz olduğumu söyleyemeyecek. Olur ya şaşırıp o benimle yatmak isterse azarlayacağım onu: Aaaa, çekil başımdan, koca adam utanmıyorsun ayol. Nerdeyse torun sahibi olacaksın! Elli yaşıma gelmeden bütün yatak ilişkimiz bitmiş olacak böylece. </p><p class="calibre1">
  Gri tayyörler içinde çarşıdan geçip evime gideceğim. </p><p class="calibre1">
Herkes arkamdan, ne ağır, ne hanım kadın, diye konuşacak. Çünkü iyi yetişmemiş ve zaten bu toplumda olanaksız olduğu için bir erkek- insan olamamış yalnızca bir Adam olmuş bir adamın kahrını çekerken olgunlaşmış, görmüş geçirmiş, sindirmiş, susmuş pusmuş bir hanımefendi olacağım. Belki de az ama yerinde ağır sözlerle zaman zaman onu sindirebilme yeteneğimi de geliştirmiş olurum o zamana kadar. </p><p class="calibre1">
  Pazardan alıp getirdiği hiç bir şeyi beğenmem. Yemek yerken gömleğine yağ</p><p class="calibre1">
damlattığında küçümsemeyle, hor görür gibi bakarım ona. Her gün don değiştirmiyor diye söylenirim arkasından duyulur duyulmaz. Buna benzer benzemez küçük aşağılamalarla yitirilmiş yıllarımın, tüketilmiş</p><p class="calibre1">
güzellik ve yeteneklerimin öcünü alırım ondan. Elbette gene hesap vereceğim; bir kilo peynir, yarım kilo kıyma ve… çekinerek, bir de çorap aldım, diyeceğim ve o da, daha geçen ay çorap aldın ya be! demez olmuş</p><p class="calibre1">
olacak. Gözlerini şöyle bir belertip bakacak o kadar. Belki bir gün aylığımı</p><p class="calibre1">
da ona vermem artık kimbilir… </p><p class="calibre1">
  Bir gün gelecek birdenbire yaşlanacağım. Erkenden emekli olacağım. Okuldaki arkadaşlarım emeklilik armağanı olarak gümüş bir gondol sunacaklar bana. Evimin kadını olacağım. Ayda iki kez konuk günlerine gideceğim. Epeyce tombullaşmış</p><p class="calibre1">
olacağım bu yüzden. Boynumda evlendiğimizi duyduğunda kaynanamın verdiği ve bindokuzyüz yılında Paris’ten alınmış olup kaynanamın annesine sevgilisinin armağan ettiği ve üstelik Birinci Dünya Savaşında henüz küçük bir kız çocuğu olan kaynanamın kürk yakalı paltosunun içine dikilerek Sırbistan’dan kaçırılan tarihi zincirle. </p><p class="calibre1">
  Pilavlar, çorbalar, tas kebapları, kekler pişiriyorum. </p><p class="calibre1">
Zaman geçmiyor. Lavaboları, fayansları, çaydanlıkları, tencereleri ovuyorum. </p><p class="calibre1">
Sokaklarda dolaşıyorum. Çocukların vahşi haykırışlarla koşuştukları bir okul bahçesinin önünden geçiyor ve bir çocuk daha istemediğimi düşünüyorum. Emekli kuyruğu cadde boyu uzayan bir bankanın önünde bekleşen bezgin emeklileri görüyor ve emekli olmak istemiyorum. Boş evlere, kiralık levhalarına bakıyorum. </p><p class="calibre1">
Perdesiz pencereler çok çekici görünüyor bana. Yeni bir düzen için yeni bir olasılık demek bu. Yerleştirilecek yeni dolaplar, yeniden başlamak. </p><p class="calibre1">
  Su da seviyor yeni düzenler kurmayı. Na ile en iyi anlaştıkları konu bu. </p><p class="calibre1">
Na’nın atılım gücü ile Su’nun evcilliği üstüste geliyor burada. Güzelce çakışıyor. </p><p class="calibre1">
  Bir şeyler yapmak istiyorum, diyor Na, Adam’a. </p><p class="calibre1">
  Ne gibi? diye soruyor Adam, alay eder gibi. </p><p class="calibre1">
  Bilmiyorum. Yani yaşamımı bu evde, bu düzeni yürütmek ve çocuk büyütmekle tüketmekten korkuyorum. </p><p class="calibre1">
  Madem ki doğurdun, otur çocuğunu büyüt önce. </p><p class="calibre1">
  Bununla birlikte başka şeyler de yapamaz mıyım? </p><p class="calibre1">
  Çok şaşırıyor Adam. </p><p class="calibre1">
  Ne gibi? diye soruyor yeniden. Ne yapacaksın ki? </p><p class="calibre1">
  Resim yapmak, yazı yazmak, fotoğraf çekmek, ut çalmak… İşte buna benzer şeyler… </p><p class="calibre1">
  Geçmiş olsun! Artık çok geç kızım. </p><p class="calibre1">
  Hiç de geç değil. </p><p class="calibre1">
  Hiç bir şey yapamazsın, otur oturduğun yerde. Seninki serserilik. </p><p class="calibre1">
  Yapabilirim. </p><p class="calibre1">
  Buyur, git yap öyleyse. Güle güle… </p><p class="calibre1">
  Yanyana yatıyoruz. Ayhan bir sigara yakıp veriyor. </p><p class="calibre1">
  Yaşam herkes için tuzaklarla dolu ama özellikle kadınlar için, diyorum. </p><p class="calibre1">
Kuşkusuz bazı kadınların bu tuzaklara düşmesi olanaksız. Onlar küçücükten kendi değerli varlıklarının bilincine varırlar çünkü. Çoğunlukla da kendileri kadar varlıklı ve soylu, kaliteli bir erkeğe eşlik etmek üzere eğitilirler. Aşk, her zaman her yerde rastlanılabilir, istendiğinde yaratılabilir gelip geçici bir duygudur onlar için. Evlilik ise kurallarını</p><p class="calibre1">
kendilerinin koyabilecekleri bir iş ortaklığıdır. Olan hep bize oluyor, benim gibilere. </p><p class="calibre1">
  Söz ettiğin kadınlar için de başka tuzaklar var ama. </p><p class="calibre1">
  Evet belki, ama bunlar beni daha az ilgilendiriyor. </p><p class="calibre1">
  Tuzaklardan kurtuluş yok ama çoğunluktan söz ediyorum ben. Söylemek istediğim şu, kadının eğitim düzeyi düştükçe tuzaklar daha derin daha öldürücü oluyor. </p><p class="calibre1">
  Kadının ve erkeğin, diye tamamlıyor Ayhan. </p><p class="calibre1">
  Aşk içinde yarattığımız insanın o insan olmadığını, onda var saydığımız değerlerin birine bile sahip olmadığını anlamamız niye bu kadar uzun sürüyor? </p><p class="calibre1">
diye soruyorum ona. </p><p class="calibre1">
  Aslında uzun sürmüyor, görüyoruz ama kabul etmek istemiyoruz, diyor. </p><p class="calibre1">
  Beni durdurmak için Mehmet’i kullanmayı denedi. </p><p class="calibre1">
  Onu kendisine bırakmam koşuluyla razı olacaktı ayrılmaya. O zaman çocuğumun annesi olma hakkımı hiç kimsenin elimden alamayacağını, bu gerçeğin hiç bir zaman değişmeyeceğini ve oğlumla ilişkilerimin bütünüyle benim tutumuma bağlı</p><p class="calibre1">
olduğunu düşündüm. </p><p class="calibre1">
  Genelde anneler alır çocukları. </p><p class="calibre1">
  Seçme şansım yoktu. Yalnızlığı ve acı çekmeyi yeğledim. </p><p class="calibre1">
  Bu evliliği niye bu kadar istedin gene de anlayamıyorum, diyor Ayhan. </p><p class="calibre1">
  Bu tutsaklığı Su istedi daha çok. Niye istedi bilmiyorum. Adam’ı ne kadar severse sevsin daha mantıklı olabilirdi. Onun sorunu yalnızlıktı belki de. </p><p class="calibre1">
Kendini bildi bileli, sıcak, kalabalık bir aile çevresi özlediğini biliyorum çünkü. Kendilerine özgü alışkanlıkları olan, dayılar, halalar, teyzeler. </p><p class="calibre1">
Akşamları önüne rakı sofrası kurulan bir enişte, saç modası ne olursa olsun kendi saçlarını otuzlu yılların modasına göre taramakta bilmeden direnen şişman, sevecen bir teyze. Yalınlık, içtenlik, rahatlık. Bunların içinden doğan güven duygusuyla aklı başında ayakta kalabilmek. Kendini tanımak, kendine uygun insanı bilebilmek. </p><p class="calibre1">
  Kuşkusuz Na sürekli olarak böylesine kalabalık, sıradan bir aile çevresinde yaşamayı düşünmüyordu. Hayır, durmadan dolaşmalıydı o. Onların her zaman belli bir yerde, orada, gerektiğinde kendisini kucaklamaya hazır beklediğini bilmeyi ve gittiği her yerden buna benzer insanların yanına dönmeyi özlüyordu: Yalnızca o dönüş gününü yaşamayı belki de. Eski büyük bir evin taşlığını, çocuklarla dolu ovulmuş tahta kokan odaları, mis gibi dantelli çarşafları, doyulmamış bir çocukluktan bölük pörçük duyumlar olarak kalmış neşeli akraba sesleriyle yankılanan bahçeleri anlık özlemlerle anımsıyordu. </p><p class="calibre1">
  Sobanın üzerindeki bakır su kabına atılmış Amasya elmalarının kokusunu duyuyorum şimdi… </p><p class="calibre1">
  Ben de annemin evinin bahçesindeki karaağacın altını özlemişimdir hep, diyor Ayhan. Oraya salıncak kurardık. Alabildiğine düzdü yaşamımız. Evimiz Rumlardan kalmaydı. Amcamın define bulma umuduyla bodrumda kazılar yaptığını</p><p class="calibre1">
söylemiş miydim sana? </p><p class="calibre1">
  Hayır. Eee, buldu mu bari? </p><p class="calibre1">
  Yok canım, nerde… </p><p class="calibre1">
  DERE SOKAĞI</p><p class="calibre1">
  Dere Sokağı‘nda yağmurun altında bekliyorum. Annemle oturduğumuz ahşap evin pencereleri karanlık. Kapıyı uzun uzun çaldım açılmadı. Sokağın bitimindeki setten dökülen yağmur suları ayaklarımın üzerinden akıyor. </p><p class="calibre1">
  Karanlık tünellerden, kanalizasyon kanallarından geçerek geldim buraya, yorgunum. Bütün kapıları çaldım. Aygül’lerin, Gülümser Abla’nın, Naciya’nım teyzenin, Ruhat Hanımın ve yengemin kapılarını. Kimse evde değil. Annem nerde? diye bağırdım sesimin çıktığı kadar. Kimse bir pencere açıp bana bakmadı bile. Burada bekleyeceğim. Biri çıkıp çekinmeden beni yanıtlayana kadar bekleyeceğim. Saklanıyorlar biliyorum, kötü bir şey oldu, anneme bir şeyler oldu söylemek istemiyorlar. Kendimi yengemin merdivenlerine atıp başımı taş basamaklara vuracağımdan korkuyorlar. </p><p class="calibre1">
  Saç örgülerimden sular süzülüyor. Üşüyorum. Üstelik paltom da yok. Bu kışı</p><p class="calibre1">
kalın yün hırkamla idare ediyoruz. Gelecek yıl kareli paltosunu bozup ters yüz ederek bana yapacak annem. Çok çabuk büyüyorum. Giysilerimin kolları</p><p class="calibre1">
kısalıveriyor hemen. Ayakkabılarım eskimeden küçülüyor, ayak parmaklarım büzülüyor burunlarında. </p><p class="calibre1">
  Dişlerim birbirine vuruyor. Öksürüyorum. Öksürür aksırırken ağız elle kapatılır. </p><p class="calibre1">
Elimi ağzıma götürüyorum ama aksırınca takma dişlerim ağzımdan fırlayıp suya düşüyor. Dişlerim babaannemin yatarken çıkarıp başucundaki su dolu bardağa koyduğu dişleri gibi takmaymış meğer. Çok şaşırıyorum buna. Benim dişlerim takma değildi, bunları ağzıma kim ne zaman koymuş öyle? Diş görmek iyi değildir, diyor babaannem, uğursuzluktur, neyse hayrolsun gün ışığına söyle. Yağmur bereket, saç sıkıntı, yatak yol, çıplak ayak ferahlıktır. Ayaklarım çıplak. </p><p class="calibre1">
  Başımı kaldırıp evimize bakıyorum yeniden. Annemin yattığı odanın balkonu çinko kaplıdır. Şimdi yağmur tanelerinin çinko balkondaki pıtırtısını</p><p class="calibre1">
dinliyor annem, geniş güzel yatağında yatarken. Siyah saçları yastığın üstüne dağılmış, kollarını dümdüz uzatmış yorgan ağzının gardenyalar ve iri yapraklarla nakışlı beyazlığına. Elleri gök mavisi gelinlik atlas yorganının üzerinde ince, solgun. Gözleri kapalı, duyulmayacak kadar yavaş bir sesle bir şarkı mırıldanıyor, ağır, hüzün dolu bir şarkı. </p><p class="calibre1">
Sesi yağmurun tıpırtısına karışıp eriyor. </p><p class="calibre1">
  Ona bir şey oldu. Alt katımızda oturan ev sahibi kadınla, ortak kullandığımız elektrik yüzünden kavga ettikten sonra oldu bu. Eve elektrikçi geldi, saat bozuk mu acaba? diye bakmaya. O sırada benim evde olmamı istemedi annem, yengeme gitmem için üsteledi. Karşı çıktığımda kovaladı. Gitmek zorunda kaldım. Oysa annemi elektrikçiyle yalnız bırakmayı hiç mi hiç istemiyordum. </p><p class="calibre1">

</p><p class="calibre1">
Bildiğim, annem ondan sonra kötüleşti. Elektrikçi ona ne yapmış olabilir? </p><p class="calibre1">
  O gece anneme bir süredir benden sıkıldığını anladığımı, benimle eskisi gibi konuşmadığını ve nedense beni adımla değil, köylüler gibìkız’ diye çağırmakta oluşundan çok üzüldüğümü söyledim. Ben bir besleme değil, onun kızıydım çünkü. </p><p class="calibre1">
  Şaşırmış yüzüme baktı. Bir karış boyunla ne kadar da alıngansın, dedi. </p><p class="calibre1">
Kolayıma geliyor da ondan öyle söylüyorum. Sinirliydi, soba bir türlü</p><p class="calibre1">
tutuşmuyordu. Çok başım ağrıyor, kendimi toplayamıyorum ya bana bir şey olursa sen ne olacaksın yavrucuğum, tansiyonum yirmiyediye çıktı, diye söylendi yavaşça, kendi kendine konuşur gibi. Eğilip sobanın ağzını üfledi; sallandı, usulca arkaüstü düştü. Dili dolaşarak, koş yengeni çağır, çabuk ol, demeye uğraştı. Kusmaya başladı. </p><p class="calibre1">
  Annem nerede? diye bağırıyorum var gücümle. Sakın bana hastanede olduğunu söylemesinler. Yalan bu. Hastaneye kaldırdılar biliyorum ama dönmüş olmalı</p><p class="calibre1">
artık. Çok yediler, diyor yengem. Çok yemekten oldu bunlar. Baban işletme müdürüyken, Salda Gölünün kıyısında kuzuları kesip kesip yediler. Ne alemlerdi onlar. Yeşil bir göl, suya eğilmiş çamlar, boynumda mercan bir kolye ile sallandığım bir salıncak gelip geçiyor belleğimden belli belirsiz. </p><p class="calibre1">
  Söyleyin artık, ne oldu ona? diye bağırıyorum Dere Sokağı‘nın ortasında. </p><p class="calibre1">
Gök gürültüleri arasında yok oluyor sesim. Ardarda şimşekler çakıyor. Böyle olacağı belliydi, yıldırım düşüyor üstüme işte! </p><p class="calibre1">
  Tam ortamdan ikiye bölünüyorum. </p><p class="calibre1">
  Kolumdan çekip, gidelim burdan, diyor öteki yanım. </p><p class="calibre1">
  Hayır, diyorum hayır, annemi istiyorum ben. </p><p class="calibre1">
  Annem öldü aptal, diyor, Na. </p><p class="calibre1">
  Çamurlu suyun içine çöküp ağlıyorum. Herkesi uyandıracaksın, diye söyleniyor Na. Evlerde ışıklar yanıyor, herkes pencerelere çıkıyor. Ne olmuş? </p><p class="calibre1">
diye soruyorlar birbirlerine, kim ölmüş? Kimse sana acımamalı, diyor Na. Sus artık! Acısınlar, diyorum, istedikleri kadar acısınlar annem öldü benim,.. Ben gidiyorum öyleyse, diyor. Sen kal burada. Yengemin bahçesine yürüyor. </p><p class="calibre1">
  Mahzun Garip orada, erik ağacının altında yatıyor. Ön camını ikiye bölen metal pervazın ve kocaman kırmızı burnunun altından kör bakıyor gözleri. </p><p class="calibre1">
Sokak lambasının ışığında alnındaki koyu mavi harfler kırık dökük, ıslak parlıyor. Mahzun Garip. Sonra daha küçük eğik bir yazıyla bir satır daha okunuyor adının altında. Issız Gecelerin Garip Yolcusu. Boyası dökük, yıpranmış kasayı taşıyan tekerlekler patlak lastikleriyle yarıya kadar çamura gömülmüş. Şoför mahallindeki koltuk, yüzsüz, yay ve saman karışımı bir kümbet çoktandır. </p><p class="calibre1">
  Korkuyorum ve ağlayarak Na’nın ardısıra yürüyorum. Çabuk ol, yengem şimdi cama gelir, seni görmesin, diye uyarıyorum onu. Görürse görsün, diyor Na. </p><p class="calibre1">
Kapıyı açamadığı için camsız yan pencereden şoför mahalline atlıyor çabucak. </p><p class="calibre1">

</p><p class="calibre1">
Motoru çalıştırıyor. Çok gürültü ediyor, kaygılanıyorum. Tekerlekler patinaj yapıyor. İt şunu, diye bağırıyor Na, itsene sersem! </p><p class="calibre1">
  İşte tam bu sırada yengem camı vuruyor. Yengemin salonunun canu bahçeye bakar. Camı vuruyor orta ve işaret parmaklarını bükerek. Camı kıracakmış gibi hiddetle vuruyor. Dönüp bakıyorum ürküntüyle. Hayallah, gene mavi gözlerini öfkeyle kocaman kocaman açmış dişlerini gıcırdatıyor. Beyaz iri dişleri karanlıkta parlıyor. Gıcırtıyı duymuyorum ama biliyorum, çenesi sağa sola oynarken dişlerini gösteriyor. Kızdığı zaman yapar bunu. Akşamüzerleri oyuna dalıp eve geciktiğimde. Hiç bir zaman camı açıp seslenmez. </p><p class="calibre1">
  Bu yüzden olmalı, ben ona, yenge, diyemiyorum. Bir şey söyleyeceksem yanına gider öyle söylerim. İzin verir misiniz-siz-siz-siz, derim. Ödüm patlar dişlerini gösterdiğinde. Dokuz kiremit oyunumuz yarım kalır, hemen eve koşarım. O da, erkek çocuklarla erkek çocuk oyunları oynuyorum diye kulağımı ya da saçımı çeker. Kız çocukları evcilik oynar, bebeklerini giydirir, hanım hanımcık olur, der. Niye söz dinlemiyorsun bakiim ha? Ben olmasam yetimhanelere düşecektin, görürdün gününü o zaman… O pis kamyona tırmandığını görmeyeyim bir daha! Hiç utanman yok mu senin, kıçın başın görünüyor onun tepesinde gezinirken. Nerde senin el işin, hani nerde? Sıçan dişi, hristo teğeli yapmayı bile öğrenemedin daha. Ne zaman büyüyeceksin sen ha? Daha ne kadar senin sökük ceplerini dikeceğim ben? O düğmeler de oğlanlarla boğuşurken kopuyor biliyorum. Sokak kızı olacaksın bu gidişle, başıma bela olacaksın anladın mı? Sonra kabahat benim olacak. </p><p class="calibre1">
Sofrayı kur çabuk! </p><p class="calibre1">
  Yengemin okuttuğu çocuklar onu seviyorlar mı? Öğretmenim, diye arkasından koşuyorlar mı? Yengem onların ellerine cetvelle vuruyor mu? Ara sıra onlara gülümsüyor mu yoksa dişlerini mi gıcırdatıyor? </p><p class="calibre1">
  Benim öğretmenim sınıfta keman çalıyordu. İnce boynunu kemana doğru incelikle eğip acıklı ezgiler çalıyordu bize. Gözlerini yumuyordu acı</p><p class="calibre1">
çekiyormuş gibi. </p><p class="calibre1">
  Sonra müfettişler geldi ve onu bizden aldılar. Keman çalıyor diye almışlar. </p><p class="calibre1">
Buna akıl erdiremiyorum bir türlü. Çok ağladık arkasından, sıraların üstüne yatıp günlerce ağladık. Müdür gelip matematik öğrenmemiz gerektiğini, zekamızın müzikle değil, matematikle gelişebileceğini söyledi. Selçuk Öğretmen’i, o incecik, genç adamı çok özlüyoruz. Şimdiki öğretmenim tırnak muayenesi yaparken ellerimize kalın, tahta bir cetvelle vuruyor, kızarıyor ellerimiz, morarıyor. Matematik öğrenmek istemiyorum. </p><p class="calibre1">
  Yağmursuz bir gökyüzünde iri bir uçurtma gibi süzülüyor Mahzun Garip. </p><p class="calibre1">
  Dere tepe dümdüz gidiyoruz. Na ustalıkla sürüyor onu. Yengemi dişlerini gıcırdatırken bıraktık pencerede. Umursamadık. Dümdüz gidiyoruz. Yollar bittiğinde uçarak dağları denizleri aşıyoruz. Sonra gene yollara konuyoruz kelebek gibi. Çiçek açmış meyve bahçelerinin yanından geçiyoruz. Bütün kuşlar aralıksız ötüyor. Tertemiz sokaklar, kırmızı damlı, bahçeli kutu gibi evler görüyoruz. </p><p class="calibre1">
  Bir gün benim de bir evim olacak. Tül perdelerim, koltuklarım, tencerelerim olacak. Bahçemde iri papatyalar, şebboylar, akşamsefaları yetiştireceğim. </p><p class="calibre1">
Tekir bir kedim, beni çok seven, hiç bırakmayacak bir kocam olacak. Evimi tertemiz tutacağım. Güzel yemekler yapacağım. Akşamları radyoda diş macunlu bilgi yarışmasını dinleyeceğiz. Kimse karışamayacak bize. Git yat bakiim, diyemeyecek kimse. Balolara gideceğiz, çok güzel olacağım, bir kraliçe kadar güzel. Etekleri kabarık tül bir beyaz tuvalet giymiş olacağım. Başımda beyaz çiçeklerden bir taç olacak. </p><p class="calibre1">
  Kolay mı? diyor yengem, dayıma. Kız çocuğu bu, erkek olsa hadi neyse. Nasıl kadın olacak, bir evi çekip çevirmeyi nasıl öğrenecek başıboş bırakırsan… </p><p class="calibre1">
Daha az tereyağı sür ekmeğine! Senin annen de çok müsrifti. Hiç</p><p class="calibre1">
para tutamazdı. Zavallı baban yetiştiremezdi onun hırsına. O şapkalar bilmem neler… Har vurup harman savurdular… Neveser! diyor dayım, Neveser… Ne var? Nedir o kaş göz? diyor yengem, hırçın. Yalan mı? Bir dikili ağaç mı bırak… Tamam kes artık, diyor dayım. </p><p class="calibre1">
  Su gizlice ağlıyor. Başını tel dolabın içine sokuyor yengem görmesin diye. </p><p class="calibre1">
  Sofradan kalkınca tabakları üstüste koyup mutfağa götürüyorum. Musluğun taşına koyarken ellerimden kayıyorlar, büyük bir şangırtı kopuyor. Yengemin tokadı hızla yüzüme iniyor. Çok şaşkınım, başım dönüyor. Eğilip kırıkları</p><p class="calibre1">
ağır ağır topluyorum. </p><p class="calibre1">
  Yapma bir daha, diyor, dayım usulca yengeme. Çok günah, hem yetim hem öksüz. </p><p class="calibre1">
Ne inatçıdır o, diyor yengem bağırarak, inadından ağlamıyor baksana. Çok gururludur, annesinin ölümüne bile samimiyetle ağlamadı! </p><p class="calibre1">
  Su’ya bakıyorum. Gözleri dolu, dudağı bükülmüş, ağladı ağlayacak… Sakın ağlama, diyorum. Ama canım yanıyor, çok canım yanıyor, diye sızlanıyor yutkunarak. </p><p class="calibre1">
  Geçer, diyorum, dayan, şimdi geçecek. Hayır, diyor, hiç bir zaman geçmeyecek, hiç bir zaman… </p><p class="calibre1">
  Kitaplarımı demir ayaklara geçirilmiş tahta raflardan oluşan kitaplığıma dizdim. Kolileri katlayıp kapının önüne bıraktım, yarın atarım. Soba öğleden beri aralıksız yanıyor, iyice ısındı ev, üşümüyorum. Bir şeyler yemeliyim şimdi. Küçük bir omlet, biraz peynir ve bal. Üstüne çay içerim. Banyodaki kırık fayansları yarın onaracağım. Resimlerimi duvarlara asacağım. Evet, o kadar da kötü değil durum. Pek yakında oldukça şirin, neşeli bir ev olabilir burası. Ondan sonra ne Ayhan, ne Onur ne de başka birisi. Yeterim ben kendime. </p><p class="calibre1">
Kimseye gereksinmem yok. </p><p class="calibre1">
  Bulaşık suyunu köpürtüyorum. </p><p class="calibre1">
  Dünkü bulaşıklar hala duruyor; diyorum Ayhan’a. </p><p class="calibre1">
Yıkarız, diyorsun ama ben bulaşık dolu mutfağı düşündüğümde huzursuz oluyorum. Bu sıkıntıyı yaşamaktansa o işi bir an önce bitirmek daha iyi değil mi? </p><p class="calibre1">
  Kent dışında, asfalt kıyısında hızlı adımlarla yürüyoruz. </p><p class="calibre1">
  Seni eve bağlayan bu paslı zincirleri, kırmalısın artık, diyor. </p><p class="calibre1">
  Çoktan kırdım. Eğer kırmasaydım boynumda asılı olarak ordu evinde düzenlenen konuk günlerine gidiyor olacaktım hala. Böyle bir fotoğrafım var, sana gösteririm sonra. </p><p class="calibre1">
  İstemem. Ev kadınlığının zeka geriliğine neden olduğunu biliyor musun? </p><p class="calibre1">
  Biliyorum. Bu yüzden kandil geceleri başımı örtüp ölmüşlerimin ruhuna yasin okuyabilir ve konu komşunun mevlitlerine gidebilirdim o zamanlar. </p><p class="calibre1">
Yaptın mı bunları yoksa? </p><p class="calibre1">
  Az kalmıştı. Kaynanam yüzünden. Beni hiç sevmedi. Ona hiç anne demedim. </p><p class="calibre1">
Beni oğlunun başına gelmiş büyük bir şanssızlık olarak yaşadı. Beş yıl birlikte oturduk ve hep uzak durduk birbirimizden. Ayrılacağımızı</p><p class="calibre1">
ona söylediğimizde çok sevindi. Oğlumu bakmayı coşkuyla üstlendi. Ona bir değil iki oğul birden bırakıyordum çünkü. Bütün o yıllar boyunca, ara sıra, yalnızca uyum olsun, tatsızlık çıkmasın diye ona ayak uydurabilmeyi istediğim zamanlar oldu. Bana kenarları iğne oyalı ipek bir mevlit örtüsü vermişti. </p><p class="calibre1">
  Yeter Suna… Aslında seninle ciddi olarak konuşmak istiyorum. Christina geldiğinde rahatsızlığın çok ilkeldi. </p><p class="calibre1">
  Basit bir kıskançlıktı, özür diledim senden. Bağışla… </p><p class="calibre1">
  Deneyeceğim. </p><p class="calibre1">
  Susuyoruz. Adımlarımı onun büyük adımlarına uydurmaya çalışıyorum. </p><p class="calibre1">
  Bir süre önce bir alman kadın gazeteci gelmiş bir kaç gün konuğumuz olmuştu. </p><p class="calibre1">
Beni tanımadan çok önceleri bile olsa aralarında bir zamanlar bir yakınlaşma olduğunu bilmekten tedirgin olmuş ve bunu gizlemeyi becerememiştim. Soğuk ve uzak davranmıştım kadına. İkisi bir gün yakın bir ilçeye araştırma için gitmişler ve eve sabaha karşı dönmüşlerdi. Onları içkili ve hırçın karşılamış, Ayhan`la tartışmıştım Christina’nın yanında. Küçük bir trafik kazası yüzünden karakolda sabahlamışlardı oysa. </p><p class="calibre1">
  Galiba çok acele ettik bir araya gelmekte, diyor Ayhan, kaygılı bir sesle. </p><p class="calibre1">
  Neler biriktirdiğini bilmiyorum ama benim açımdan her şey yolunda. </p><p class="calibre1">
  Tamam. Sonra konuşalım olur mu? </p><p class="calibre1">
  Adımlarım ağırlaşıyor, biraz geride kalıyorum ondan. </p><p class="calibre1">
  Ayhan’la onbeş yıl yaşamış öteki kadını merak ediyorum. Nasıl biri olabilir? </p><p class="calibre1">
O kadar yılı nasıl geçirdiler? </p><p class="calibre1">
  Ayhan’ın geçmişini çok az düşünmüş olduğumu seziyorum. Hep bugünkü gibi miydi? Arkasında bıraktıkları neler? </p><p class="calibre1">
  Sen, diyorum, bu toplumda ender rastlanır bir adamsın. Seni erkekliğe, erkek olma durumuna koşullamadılar mı hiç? Kız kardeşin evi süpürürken sen yaşıtlarınla sinemaya mı gidiyordun yoksa evde kalıp toz mu alıyordun? </p><p class="calibre1">
Gövdende dışarıya doğru uzanan bir fazlalık olduğu için sana gösterilen hoşgörü ve ayrıcalıkları yadsıyabilir misin? </p><p class="calibre1">
  Elbette koşullandırıldım, diyor. Bu ayrımın dışında kalabileceğimi nasıl düşünürsün? Ama insan değişiyor, değiştirebiliyor kendini zor da olsa. </p><p class="calibre1">
Seni değişmeye zorlayan koşullar içinde oldun tabii. </p><p class="calibre1">
  Uzun süre yurtdışında kalmak örneğin… </p><p class="calibre1">
  Bu kadar basit değil. Eğittim kendimi, inançlar edindim, öğrendim… </p><p class="calibre1">
Ama gene de bütünüyle değiştiğini, erkek yanını yenebildiğini söyleyemezsin sanırım. </p><p class="calibre1">
  Söyleyemem. Ama kesinlikle kadın erkek ayrımına karşıyım ve bu eşitliği kendi yaşamımda gerçekleştirmeye çalışıyorum. Bunu başarabilmem için yanımdaki kadın da aynı inanç içinde olmalı kuşkusuz. </p><p class="calibre1">
  Benim koşullanmışlıklarıma karşı çıkarken sendeki kalıntılardan da kurtulmayı umuyorsun değil mi? </p><p class="calibre1">
  Neden olmasın? </p><p class="calibre1">
  Neden ayrıldın ilk karından? Nasıl bir kadındı? Yani niye yürütemediniz? </p><p class="calibre1">
  Uzun bir öykü bu. </p><p class="calibre1">
  Olsun anlat. </p><p class="calibre1">
  Sanırım ben evliliğe, evli olma durumuna hiç hazırlıklı değildim. Karım da öyle. Evlilik nedir bilmiyorduk ikimiz de. Evlilik, öncelikle kendiliğinden bir yücelik, bir romantizm içeriyordu benim için. Evliliğin dayanakları</p><p class="calibre1">
üzerine en küçük bir bilgim, deneyimim yoktu ama kurulduğu zaman bütün yoksunluklar, zorluklar, yalnızlıklar bitecek ve onu korumak için hiç bir gayret gerekmeyecekti artık. O güzel birliktelik benimle yaşayacak, benim istediğim biçimde gelişecekti. Başka türlü olamazdı. Kuşkusuz karım Havva’nın da kendince bir evlilik düşü vardı ama ben içinde bulunduğum ortamda ailenin başı olma rolünü üstlenecektim. Her şey ben nasıl istersem öyle olacaktı tartışmasız. Karım hem çalışacak hem ev işlerinin üstesinden gelecek hem de bana cinsel doygunluk verecekti. </p><p class="calibre1">
  Doğrusu, cinsellik konusunda pek bir şey bildiğim de yoktu. Bana öğretecek kimse olmadığı gibi her hangi bir deneyimim de olmamıştı. Bak, burası önemli. </p><p class="calibre1">
Deneyim olmamış değil, olmuş ama baştan aşağı yanlış… </p><p class="calibre1">
  Benim küçüklükten başlayarak duyduğum şuydu:</p><p class="calibre1">
  Kadın erkek tarafından ……….. Bu erkek için onur verici, kadın açısından ise aşağılayıcı bir eylemdir. Kadına bu işi yalnız kocasıyla yapma hakkı tanınmıştır. Bir tek o biçimdeki birleşme onu alçaltmaz. Kadın bu durumda bir görevi yerine getiriyordur ve elbette haz duyması da düşünülemez. </p><p class="calibre1">
Tersine; yasak ve ayıptır. Oysa erkeğin başka kadın ve kızlara gitme hakkı da vardır. Küçük yerlerde bu hak iyiden iyiye sınırlanmış bile olsa vardır. Gene de genç bir bekar erkeğin bir genç kızla ilişkisi kolaylıkla söz konusu olamaz. </p><p class="calibre1">
  Benim büyümem işte böyle oldu. Dar bir çevrede bulunmam, yoksul olmamız, güvensizlik duygularım bu işi, öğrenebileceğim yaşta öğrenemeyişime neden oldu. Onsekiz yaşımı bitirdiğimde hiç bir kızın elini bile tutmamıştım daha. </p><p class="calibre1">

</p><p class="calibre1">
Lisede okurken sınıf arkadaşım bir kıza aşık olmuştum. Ona hiç açılamadım. </p><p class="calibre1">
Bir başka kızla gönderdiğim gülü almadı. Bu aşkı kendi kendime, acılar çekerek yaşadım ve okul bitmeden kızı bir mühendisle evlendirdiklerinde intihar etmeyi düşündüm. </p><p class="calibre1">
  O sıralar arkadaşlarımdan duyduklarım üzerine ve onlarla birlikte geneleve gittim. Geçkince bir kadın beni aldı, odasına götürdü ama ben soyunmaktan bile utandım. Uyanmam olanaksızdı. Gözlerim kapalı bir şeyler yapmaya çalıştım, kadın usandı, bıraktı gitti. Az sonra gene geldi ve parasını istedi. Verdim. Ondan sonra uzun bir süre hiç bir kadına yaklaşma cesaretini gösteremedim. </p><p class="calibre1">
Derken bir kaç kez daha oralarda denedim ama her seferinde korkunç bir başarısızlığa uğradım. İyice çoğalan korkularım giderek aşağılık duygusuna dönüştü. </p><p class="calibre1">
  Üniversitede okurken parasızlık ve kendimi garip bir biçimde çirkin bulmamdan olmalı, kimse, hiç bir kız bana yüz vermezmiş gibi yaşadım hep. Bu duygularla kızlara yaklaşmam çok zordu. Bir çok kız arkadaşım oldu ama sanki benden bir zarar gelmezmiş gibi, ağabeyleri imişim gibi senli benli arkadaşlıklardı bunlar. Duygusal ya da cinsel bir uyarı almadım hiç birinden. İşte, iyice şaşırır, unutur, bilmez duruma düştüm böylece. Hala bilmediğim bir sürü</p><p class="calibre1">
yanlışımdan olmalı hiç bir kız gönülden yanaşmadı bana. </p><p class="calibre1">
  Okuldaki son yılımda rastlantıyla bir kız girdi yaşamıma ama çok kısa sürdü bu. Kızı sevemedim ve iki kez aynı yatakta yatmamıza karşın başarılı olamadım. Bundan sonra bendeki korku nasıl katmerleşti, anlarsın. Bütün düşlerimi, isteklerimi evliliğe sakladım artık. Tek kurtarıcı oydu benim için ve dediğim gibi erişilmesi güç</p><p class="calibre1">
bir yücelikteydi. </p><p class="calibre1">
  Havva’yla ilk görev yerim olan küçük kentte tanıştım. Sabah akşam hükümet binasının kapısında karşılaştık günlerce. Sonra onun ikinci kattaki Ziraat Müdürlüğünda görevli olduğunu öğrendim. Selamlaşmaya, konuşmaya ve daha ben nasıl olduğunu anlayamadan yoğun bir biçimde sevişmeye başladık. </p><p class="calibre1">
  Ben annemle aynı evde kalıyorum o lojmanda oturuyor. Annemi evden gönderiyorum akşamları ya da hafta sonları, Havva geliyor, sevişiyoruz. </p><p class="calibre1">
Ama kesinlikle cinsel ilişki yok. Korkular içindeyiz. Sanki biri bizi görecek, kıyamet kopacak. Annem durumu biliyor, Havva’yı pek beğenmemiş olsa da seviniyor sonunda birini buldum, evleneceğim diye. </p><p class="calibre1">
Evlenmeyi düşünüyorum ama kızın rahatlığı içime kuşkular düşürüyor. Ya başından bir şeyler geçmiş de kendini bana yutturmaya çalışıyorsa… </p><p class="calibre1">
İkimiz de evlenmeden cinsel ilişki olmamalı diye düşünüyoruz tabii. Bu durumda nasıl anlayacağım kız olup olmadığını? Şimdi yanlış anlama, o zamanki mantık ve kaygılarım bunlar. Düşün ne ilkellik. </p><p class="calibre1">
  Yüzümü kızartıp benim gibi bekar bir arkadaşa açıyorum sorunu. Çok kolay, diyor, parmağını sokar yoklarsın. Öyle yapıyorum. Hiç bir engelle karşılaşmıyorum. Büsbütün kafam karışıyor. Havva ağlıyor, yeminler ediyor, benden yakını yor anneme. Annem üzülüyor. Bunalım geçiriyoruz hepimiz. </p><p class="calibre1">

</p><p class="calibre1">
  Düşün bir tekme atıp gitmiyor kız. Okumuş, ziraat mühendisi olmuş, o kentte belli bir yeri, saygınlığı var, benim onu böyle aşağılamama katlanıyor. </p><p class="calibre1">
Doktora gidelim, muayene olayım, gerçeği öğren rahatla, diyor. Annem, ben, o, birlikte doktora gidiyoruz. Doktor olgun, kırkın üstünde güngörmüş bir adam. Bizimki kız olmasa bile kıyamayıp kız diyecek biri. Belki de bu saçmalığa karşı. Kız, diyor. </p><p class="calibre1">
  Kız çıkmasaydı evlenmeyecek miydin onunla Ayhan? </p><p class="calibre1">
  Kesinlikle evlenmezdim. Aslında onun benim karşıma çıkması ve öyle rastgele evlenivermiş olmamız daha çok çevrenin suçudur. Bizim biraz da ilk merak, ilk heyecan olan duygusal yaklaşımımızı çevremiz evliliğe zorladı. Onun amiri durumunda olan dar kafalı herif biz evleninceye kadar rahat etmemişti kızın namusunu kurtaracak diye. Bir rahatsızlık, bir dedikodu görsen… İşte birbirimizi hiç tanımadan, beş parasız itildik evlenmeye. </p><p class="calibre1">
  O güne kadar bizim de bir gerdek gecemiz olmalı, diye kendimizi tutmuş, zorlamıştık. Gerdek gecemiz oldu olmasına ya ben günlerce başarılı olamadım. </p><p class="calibre1">
Olduktan sonra da pek öyle güçlü bir duyguyla yaşamadım o anı hiç</p><p class="calibre1">
bir zaman. Bu iş böyle, bu kadar oluyor her halde diye avuttum kendimi. Karım da uzun zaman öyle yaşamış. </p><p class="calibre1">
  Düşün ki bir kişilik somyanın yanına iki gaz tenekesi üzerine konmuş bir tahta ekleyerek yatıyoruz ikimiz. Biraz kıpırdasak tenekeler başlıyor tıngırdamaya… Annem Müslüman kadın, tenekelerin biraz fazla tıngırdadığı</p><p class="calibre1">
gecelerin sabahında bize su ısıtıveriyor gusul abdesti alalım diye. Öyle olurdu ki o kış sabahları bir daha hiç yatmamak isterdi insan. </p><p class="calibre1">
  Benim için kadın olayı bu noktada kalmış oldu. Bana hizmet edecek, çocuklarımı büyütüp bakacak, para kazanacak ve ben ne istersem onu yapacak, o kadar. Cinsellik bu kadar basitleşmiş olunca, bu kadar sıradan bir hale gelince ben onunla başka şeyler yapalım istedim. Kaliteli meslek adamı ya da herkesten bilgili, kültürlü olalım. Ama karım pek oralı değildi. </p><p class="calibre1">
  Askere gittim. Ondan uzakta onu beğenmemeye başladım. Bana hiç bir şey vermiyormuş gibi yaşıyordum. İzinli gelişlerimde bu duyguyla onu kırıyordum hiç yoktan nedenlerle. Sanki benim yaşamımın suçlusu oydu. </p><p class="calibre1">
  Askerdeyken oldukça sıradan bir kadınla birlikte oldum. Ama hiç de ilginç</p><p class="calibre1">
olmadı, farklı değildi bir başkası da. Karıma yine de alışmıştım. O benim çok kolayıma geliyordu. Zamanımız olsun olmasın onunla kısacık bir an yaşıyorduk o birleşmeyi ve bitiyordu işimiz. Bana bitmiş gibi geliyordu yani. </p><p class="calibre1">
  Ben askerde onu beğenmemeye başladığım dönemde o da hiç olmazsa duygu olarak bir başkasına yakınlık duymuş. O zaman için korkunç bir şey, öpüşmüş</p><p class="calibre1">
onunla. Çok yıllar sonra söyledi bunu bana. Çocuklu, kocası askerde bir kadın, öpüştüğü adam için bile bağışlanmaz bir şey bu tabii. </p><p class="calibre1">
  Neyse. O küçük, ben bilgisiz birlikte gelişigüzel yatmakla bir kaç yıl geçti. Ya da Havva benden başkasıyla yatmak için bu kadar bekledi diyelim. </p><p class="calibre1">
Tamam, bu da olabilir bu ülkede bile ama bizim durumumuzda bir gariplik var. Ben en küçük bir kaygı duymuyorum bu yönden. Ben o işlerle hiç</p><p class="calibre1">
uğraşmıyorum. Karım bana kendini anlatamıyor, zevk almıyor, sürekli almayı</p><p class="calibre1">
düşünüyor ama bana söyleyemiyor. </p><p class="calibre1">

</p><p class="calibre1">
  Ben de başka işlere dalmışım. Başka derken önce kendimin ama en çok ikimizin mesleklerimizde kariyer yapmış, tanınmış insanlar olmamızı istiyorum. </p><p class="calibre1">
Sınav kazanmışız, genç yaşta başkente gelmişiz. Hele onun için çok büyük bir sıçrama bu. Aramızda bir sürtüşme yok, koşuşup duruyoruz. O bir burs alıyor, bir kaç aylığına Amerika’ya gidecek, benim içimde kuşku yok ama olabilecek kazalara karşı onu uyarıyorum: Dansa gitme, içkili davetlere hayır de… </p><p class="calibre1">
Sonradan baktım bunları anımsamıyor bile. Karar vermiş o, bu işi başkasıyla deneyecek. Deniyor. </p><p class="calibre1">
  Suçluluk duygusu bir yandan öte yandan uyanmış olarak dönüyor Amerika’dan. </p><p class="calibre1">
Benim aklıma bile gelmiyor, sormuyorum hiç ama o beni de hoşgörülü kılacak sözde, inandırmaya çalışıyor ki bir insan evli bile olsa başkalarıyla da cinsel ilişki kurabilmelidir. Acemice ısrar ediyor, ben isyan ediyorum, kabul etmiyorum bu mantığı. O da yumuşamayacağımı anlayınca yaşadıklarını benden gizliyor. O sıralarda bir kaçamak daha yapıyor. Bu toplumda evli bir kadının yattığı adam tarafından nasıl horlanıp aşağılanacağını bile bile. </p><p class="calibre1">
  Ben onun kendisini geliştirebilmesi için her zaman destek oldum ve hatta onu zorladım. Çocuk baktım, yemek yaptım, evin sorumluluğunu bölüştüm. Ben olmasaydım taşrada sıradan bir memur olarak kalırdı yaşamı boyunca. </p><p class="calibre1">
  Ben ilk yurtdışı bursunu kazanıp Almanya’ya gittiğimde o annem ve kızımızla yalnız kaldı bir yıl kadar. Yokluğumda boş durmamış ki bizi tanıyan bir şırfıntı sonradan, bir tartışma sırasında, senin karın başkalarıyla yattı, diye bağırdı yüzüme. Havva bunu yadsıdı o zaman, ancak boşandıktan sonra söyledi doğru olduğunu. </p><p class="calibre1">
  Yabancı bir ülkede tutunmaya çalışıyoruz. İkimiz de okuyoruz, ben ona hep bir şeyler öğretebilirim sanıyorum o ise bana hep başkalarıyla da yatabileceğini öğretmeye çalışıyor. Ben şu andaki dünya görüşümle ikimizin de bilmesi ve gerekirse birlikte yapmamız koşuluyla bunu kabul edebilirim. </p><p class="calibre1">
Kabul edemediğim ise ben istemediğim ve bunu bana yapılacak en büyük kötülük olarak gördüğüm o dönemde karımın bu duygularımı hiçe sayarak yapabilmiş</p><p class="calibre1">
olması. Belki şunu da anlarım, birine aşık olur, çok sever, ben bilirim ve ona yardımcı olmaya çalışırım. Hoşgörü gösteririm. Ama sonradan öğrendiğim kadarıyla o rastgele, bir sokak kadını gibi önüne gelenle, bir kerelik yapıyormuş bu işi. </p><p class="calibre1">
  Bu arada belirtmem gerek, evliliğimizin yedinci yılından sonra sorunlarımız bitmiş çok iyi sevişmeye başlamıştık. İkimiz için de ilişkimiz çok doyurucuydu. Bu konuda hemen hiç toplumsal baskının olmadığı bir ülkede yaşıyorduk. Kitaplardan, yayınlardan, çevremizden öğrenmemiz gerekenleri öğrenmiştik. Dünyaya ve kadın erkek ilişkilerine bakışımız farklılaşmıştı. </p><p class="calibre1">
Öğrencilik dönemlerimiz, güçlüklerimiz bitmiş ekonomik olanaklarımız artm ıştı. Karım iyi bir işte çalışıyordu, ben üniversitede kalmıştım. Her şey yolundaydı kısaca. </p><p class="calibre1">
  İşte böyle… Mutluyuz, çok güzel sevişiyoruz, cinselliği tekniğiyle, incelikleriyle uyguluyoruz. Anlıyorum ki çok duygusalım. Sevmediğim hiç bir kadınla yatamıyorum. Kadın benim için bir makine; bir nesne değil, bir insan, bir sevgi odağı. Önce onu sevmeli, onunla sevgi dolu bir iletişim kurmalıyım. </p><p class="calibre1">
Cinsellik bu iletişimin doruk noktası olabilir ancak. </p><p class="calibre1">

</p><p class="calibre1">
  Coşku içindeyiz. Kapalı, tutucu bir toplumda büyümüş, gerekenleri öğrenememiş olmanın acılarını yıllarca yaşadıktan sonra geç de olsa kendimizi bulduğumuzu, en doğal, en kolay, en güzel gerçekleştirebileceğimiz bunca şeyin bizden nasıl acımasızca esirgenmiş olduğunu anlıyoruz. İnsan olmanın en güzel, en tatlı yanını ayıplar, günahlar, yasaklar ve gizlilikler içinde yok saymaya çalışan anlayışın insanları türlü hastalıklar, mutsuzluklar ve hatta belalar içine ittiğini konuşuyoruz. </p><p class="calibre1">
  Karım bu sıralarda benim kendisini yatakta da sevebileceğimi, ve bunu o gelip geçici adamlardan görmediği kadar güzel ve sevgiyle yapabileceğimi anlayarak yaptığı haksızlıklardan rahatsız olmaya başlıyor. Belki de bana her şeyi anlatıp rahatlamak istiyor ama cesaret edemiyor. Yoğun bir huzursuzluk yaşıyordu çünkü ve hiç bir anlam veremiyordum onun bu haline. </p><p class="calibre1">
  Sonunda doktora gitmiş. Kocana her şeyi anlat, ancak böyle rahatlarsın, demiş doktor. Ne bilsin adamcağız onun itiraflarının ikimizi de öylesine mutsuz edebileceğini. Ama işin bir yanı daha var kuşkusuz. Havva beni hala çok eşlilik konusunda yetiştirmek saplantısındaydı sanırım. Yani kadın da erkeğe gösterilen hoşgörüye sahip olmalı, evlilik dışı ilişkiler kurabilmeliydi ona göre. Kadınların da bu hakkı olmalıydı kesinlikte. </p><p class="calibre1">
  Bir gece yataktayız, mutluyuz, biraz da şaka yollu ısrar ediyorum, benden başka ilişkisi olduysa anlatsın diye. Kuşkum yok, yalnızca bu kadar güzel bir dönem yaşarken ondan, benden başkasının olmadığını duymak istiyorum. </p><p class="calibre1">
Olmadı diyecek diye bekliyorum içim rahat. </p><p class="calibre1">
  Ama hayır, o anlatıyor. Kendince en güzel, en ilginç, benim kolaylıkla kabul edebileceğimi sandığı olayları. Eminim ki beni çok küçük düşürecek başkaları da olmuş. Olmamışsa bile onun her an bunu düşündüğüne kuşku yok. </p><p class="calibre1">
  Ah! Bundan sona bendeki şok nasıl korkunç oldu anlatamam. Gündüz gözümün önünde gece düşlerimde tüm anlattıkları. Çıkış yolu bulamıyorum, şaşkınım. Birlikte Paris’e gidiyoruz, onu bağışlamak olayın etkisinden kurtulmak için olağanüstü çaba harcıyorum, olmuyor. </p><p class="calibre1">
  Kendimi bütünüyle, yoğun olarak işime veriyorum. Dernek ve politik çalışmaların içine iyice dalıyorum. Oyalanmak, unutmak, evliliğimi ne olursa olsun sürdürmek için çırpınıyorum. Boşuna. O yaz Türkiye’ye gelip güzel bir tatil geçiriyoruz. Unuttum, tamam, bitti diyorum kendime. Garip ama birbirimizi en çok sevdiğimiz hiç olmadığı kadar coşkuyla seviştiğimiz bir dönem bu. Gene de olmuyor. </p><p class="calibre1">
  Bir yıl sonra boşanalım, dedim ona. Önemsemedi ya da geçer sandı. </p><p class="calibre1">
Yumuşayacağımı düşündü. Üniversitedeki bir kadın arkadaşımla ilişkim olduğunu, bu yüzden boşanmak istediğimi ileri sürdü. Evet, Christina’ya aşık olmuştum karım beni öylesine kırdığı için boşluktaydım bir süredir ama Havva’dan boşanmadan her hangi bir cinsel yakınlık gelişemezdi aramızda. Bana aşık olmasına karşın öncelikle Christina karşı çıkardı buna. Bizde kimi insanlar, yabancılarda bu tür ilişkilerin çok rahat, çok serbest olduğunu sanıyorlar. </p><p class="calibre1">
Öyle değil işte. Aklı başında bir kadın evli bir erkekle kesinlikle rastgele bir ilişkiye girmez. Onlar her şeyi biliyorlar, özgürce deniyorlar ama belli ilkeleri var. Seçme bilinci var. Rahatlık ve doğallık seçme şansını</p><p class="calibre1">
da yaratıyor kuşkusuz. </p><p class="calibre1">

</p><p class="calibre1">
  Karımın kendi egosuna dönük yaşamı, yalnız onu doyurma isteği, onu bütün zamanlarında hem oyalayacak hem de cinsel yönden doyuracak birinin en çok önemsediği şey olması, bunun dışında kendini dünyanın gidişi ile ilgili ciddi hiç bir duruma bağlayamaması daha da kopmamıza neden oldu. Denedik oysa. O</p><p class="calibre1">
kendini zorladı. Rahatına düşkün olduğu halde, biraz politika biraz dernek işleriyle uğraştı hatırım için, benimle olabilmek için, ama başaramadı, bıktı. </p><p class="calibre1">
İnsanları hor gördü, düşüncelerini aptalca buldu. Ben de onu bağışlayamadım, bencilliği, yüzeyselliği, tembelliği ve hainliği yüzünden. Ne olursa olsun boşanmaya karar verdim. </p><p class="calibre1">
  Ondan sonraki günlerde bana karşı çok yumuşak, uysaldı. Kimseyle ilişkisi yoktu. Beni sevdiğini söylüyordu, inanıyordum. Ama genel tutum ve dünya görüşüne hep o anlayış egemendi. Yaptığının değil, yapmak istediklerinin normal olduğunu söylüyordu bana açık açık. </p><p class="calibre1">
  Bunu tartışıyoruz, kabul ediyorum. Birbirlerini gerçekten seven, gerçekten değerli ve güvenilir bulan insanların sevgilerini böyle de çeşitlendirebileceklerini. </p><p class="calibre1">
Ama görüyorum ki o herşeye karşın fizik birleşmeye önem veriyor. Bense kültürel düzey, ortak dünya görüşü ve birlikte eylem önce gelebilmeli tezini savunuyorum. Bu durumda onu bağışlamış bile olsam ortak bir noktaya varamıyoruz. </p><p class="calibre1">
Boşanıyoruz. Ben Türkiye’ye dönmeye karar veriyorum. </p><p class="calibre1">
  İşte bundan sonra yaşamımızın en harika dönemi başlıyor. Boşandık ama ben dönene kadar bir kaç ay daha aynı evde oturuyoruz. İnanmayacaksın belki, ona yeniden aşık oluyorum. O da bana. Sanki bizi bağlayan zincirlerden birdenbire kurtulmuş, geçmişimizi tümüyle unutarak birbirimizi yeniden bulmuştuk. </p><p class="calibre1">
Özgürce, bilinçle onu olduğunca kabul eder buluyordum kendimi. Birlikte dönmemiz için onu kandırmaya çalışıyordum. Sonunda benim Türkiye’ye gelip bir süre yalnız kalmam ve onun dönüşü için gerekli koşulları hazırlamam konusunda anlaştık. Gene de kesin söz vermiyor, benim dönmemem için ısrar ediyordu. </p><p class="calibre1">
  Döndüm, burayı, bu evi düzenledim. Oradaki bağlarımı koparmadan önce gelip bir süre izin yapacağını, bu arada karar vermeye çalışacağını yazdı bana. </p><p class="calibre1">
Geldi de. Ama kendini sakınıyor benden nedense. Yatmıyor benimle. Şöyle açıklıyor durumu: Beu oradan ayrılır ayrılmaz hiç bir niteliği ve özelliği olmayan, hatta hor görerek arkasından güldüğü yabancı bir adamla ilişkiye girmiş. Onu tanıyorum, gerçekten sünepenin biri. Ona olan saygısından, onu aldatmamak için yatmıyormuş benimle. </p><p class="calibre1">
  Çabucak boşandık Türkiye’de de: Ona duyduğum nefret körelmiş de yeniden bilenmiş bir bıçak gibi keskinleşti. </p><p class="calibre1">
  Benim Türkiye’ye kesin dönüşüm, kişisel çaresizlik içinde kalmam, yabancı</p><p class="calibre1">
bir ülkede yaşamaktan bıkmam, bir şey, beni gerçekten bağlayacak bir şey, diye tutturmam ve Türkiye’ye daha gerekli olduğumu yaşamam hep ikincil nedenlerdi belki de. Karımla aramızda çok sıkı bağlar olsa, hatta yalnızca ona duyduğum nefreti yenebilsem yaşamım başka bir seyir izlerdi kuşkusuz. </p><p class="calibre1">
  Hala o adamla birlikte yaşıyormuş. Çok kolay geliyor ona o adam. Ama böyle bir ilişkiye girerken biraz oturup düşünmesi gerekirdi. Kızım onunla birlikte. </p><p class="calibre1">
Düşün ne kötü bir örnek bir kız çocuğu için. Sonra kendisinin Türk vatandaşlığı sürüyor, seçkin bir mesleği ve yeri var. Bu kadar sıradan bir ilişkiye girmesi doğru mu yani? Bu yüzden onu çok hırpaladım. Burdayken, sonra mektuplarla… İyice yıprattık birbirimizi boşanmış olmamıza karşın. Bunu yapmamalıydı. </p><p class="calibre1">
  Ama Ayhan sana ne bundan artık. Biraz ileriye gitmiyor musun? </p><p class="calibre1">
  Elbete bana sormayacaktı. Ama yaptığı seçimi ve zamanını erken bulmalıydı. </p><p class="calibre1">
Sanki birden, benden kurtulmanın rahatlığı ile elinin altında buluverdiği biriyle oldu rastgele… </p><p class="calibre1">
  Ayrıldıktan sonra bile onun yaşamına egemen olmak istemişsin bence. </p><p class="calibre1">
  Ben her zaman onun bana güvenmesini istedim. Egemenlik altına girmesini değil. Öyle olsaydı onu eve kapatır hiç bir olanak tanımazdım. Benim amacım baştan beri onunla eşit olmaktı. Baskı kurmak isteseydim oturturdum kıçının üstüne ve hem çalışır, hem ev işleriyle uğraşır hem de bana tapardı. Ama ben esir değil, arkadaş istiyordum. Bu yüzden ona bu ülkede bir çok erkeğin karısına tanımadığı özgürlüğü tanıdım. Ne var ki o, özgürlüğü salt başkalarıyla da yatabilme olarak algıladı. </p><p class="calibre1">
  Tamam sinirlenme. Anlatma artık istersen. </p><p class="calibre1">
  Aslında benim onu baskı altında tutmamın nedeni sürekli olarak onun beni baskı altına almaya çalıştığını yaşamamdır. O hiç bir zaman bana teslim olmadı. Ben onun için bir rakip, bir düşmandım. Daha evliliğimizin ilk aylarında bile kendisinin benden daha iyi İngilizce bildiğini, benim bir haşlanmış yumurtanın nasıl yeneceğini bile bilmediğimi başkalarına söylerken üstünlük kurma uğraşındaydı. Bunu sağlayamayınca kolaylıkla üstün olacağı</p><p class="calibre1">
kimseler aradı. </p><p class="calibre1">
  Yeter artık yoruldun… </p><p class="calibre1">
  Bu benim senden önceki onaltı yıllık geçmişim. Seninle bir geleceğim olacaksa içimdeki zehiri akıtmak zorundayım Suna. Beni anlayabiliyor musun? </p><p class="calibre1">
İstiyorum ki herkes bana hak versin. </p><p class="calibre1">
  Ben taraf tutabilecek durumda değilim. </p><p class="calibre1">
  Onun geldiği yaşamın bizim evliliğimize etkileri çok yıkıcı oldu. Nasıl hiç</p><p class="calibre1">
kimse tarafından sevilmeden büyüdüğünü bana anlatmıştı. Bu sevgisizlik belki de en önemli eksikti onun yaşamında. Oysa ne aklıyla ne bana güveniyle bunu yıkabildi. Öte yandan ben de nerden çıkıp nereye geldim. Ortaokuldan sonra parasızlık yüzünden okuyamayacaktım neredeyse. Üç yıl terzi çıraklığı yaptım, sinemalarda gazoz sattım. Üniversitede okurken bile çalıştım. Benim okumam olağanüstüydü, gene de onurluydum. Neyse yoksa sen de beni onun gibi tutarsız ve haksız mı buluyorsun? </p><p class="calibre1">
  Olaylara tek yanlı bakmamak gerekir Ayhan. Şu kızlık muayenesi filan. </p><p class="calibre1">
Bunların nasıl onur kırıcı, yıkıcı… </p><p class="calibre1">
  Bir kadın olarak bu toplumda yetişmiş bir erkeğin aldatılmayı nasıl yaşadığını anlamayabilirsin. </p><p class="calibre1">
  Anlamıyorum evet. Acizlik ve korkaklıklarımız yüzünden toplum kurallarına sıkı sıkıya bağlı mı kalacağız yani? </p><p class="calibre1">

</p><p class="calibre1">
  Karşı çıkacağımız ama hangi yolla? Hoş karımınki kökeninde bir karşı çıkma da değildi. Onunki ayrı bir yönü, sorunu bizim toplumun. Babası rahmetlik onun ne biçim bir kız çocuğu olarak yetişmesi gerektiğini düşünmemişti ekmek kavgasının peşinde. Ana desen zır cahil… Sonra İstanbul’da semtten semte, mahalleden mahalleye dolaşan bir ailenin anonimliği onlarda hiç bir kural, hiç bir toplumsal baskı geliştirmiyor. Oysa dar bir çevrede kalsa ana babasının sahip çıkmadığı yerde mahalleli yetişir. </p><p class="calibre1">
  Ayhan yapma! Kulaklarıma inanamıyonım. Doğru mu sence bu, sağlıklı mı? </p><p class="calibre1">
  Değil tabii. Bence de değil. Ben zaten karşı çıkılması teziyle hareket etmiyorum: Benim savım ikimizin de toplumun ayrı hastalıklarıyla yetişmiş</p><p class="calibre1">
olduğumuzu göstermek. Yani ben ne kadar marazlıysam o da o kadar marazlıdır. </p><p class="calibre1">
Aslında benden daha hastalıklıdır. Çünkü insan akıl bilgi ve deneyim yoluyla değişebilir, epey iyileşebilir. O bunu da yapamadı. O hep evliliğimizden önceki serseri ruhuyla yaşadı. Sokaklardaki kimsesiz kızların düşkünlüğü</p><p class="calibre1">
içinde geçirilmiş bir çocukluk, daha on yaşındayken karanlık merdiven sahanlıklarında yirmibeş kuruş için yaşlı erkeklerin çüklerini yakalamak herhalde olumlu etkiler bırakmaz o yaştaki bir çocukta. Genç kızlığa vardığında iyice soysuzlaşmış olmalı. Hala bana kız geldiğinden kuşkuluyum. </p><p class="calibre1">
  Ayhan! </p><p class="calibre1">
  Şimdi önemi yok tabii. Demek istediğim beni baştan uyuttu… </p><p class="calibre1">
  Onu sevdin. Gecikmiş gençliğinizi birlikte yaşayıp büyüdünüz. Bu öfkeyi at artık içinden… </p><p class="calibre1">
  Evet sevdim. O korkunç zekasına karşın çıkış noktası hep yanlış oldu ne yazık ki. Çok sonraları kendim öğrendikten sonra ben öğrettim ona kadın ve erkeğin gerçek yerini. Öğrendiyse… Çok daha güzel bir dünya kurulabileceğini eğer onlar eşitse. Ama bu, toplum için olanaksız şu anda. Bizimki ise sorunu ancak bireysellik içinde çözmek olabilir ki daha uzun yıllar aşırılık diye bakılır bu çözüme. </p><p class="calibre1">
  Bu da bir aşama değil mi sence? </p><p class="calibre1">
  Eh, hiç yoktan iyidir. </p><p class="calibre1">
  GECE VE MÜZİK</p><p class="calibre1">
  Kulübede karşımdaki turuncu makineye bakıyorum ürkek gözlerle. Ön yüzü</p><p class="calibre1">
çeşitli delikler, yazılar ve işaretlerle dolu telefona. Tedirginlik ve yabancılık kaplıyor içimi. Bu karmaşanın üstesinden gelip istediğim kişiye ulaşmak neredeyse olanaksız görünüyor gözüme. Ellerim birbirine dolaşıyor. </p><p class="calibre1">
Başımı çevirip kapının dışında uzayan kuyruğu gördüğümde ise büsbütün paniğe kapılıyorum. Şehir içi, şehirler ve milletler arası. Hangisini kullanmalıyım? Jetonun hangi yüzü hangi deliğe denk gelecek? </p><p class="calibre1">
  Eğretilik, acele etme gerekliliği. Şu anda Onur’a ulaşsam bile böyle bir kıstırılmışlık durumunda ona ne söyleyebilirim ki? Evden ayrıldım, yeni bir eve taşındım, diyebilir miyim birdenbire? Bilmiyorum. Belki de onun sesini duymaktan başka bir isteğim yok. </p><p class="calibre1">

</p><p class="calibre1">
  Ellerim titreyerek Rekla’nın numarasını çeviriyorum. Zil sesini beklerken onun şu anda nasıl bir koşuşturma içinde olabileceğini düşünüyorum. </p><p class="calibre1">
Kimlerle birlikte? Beni düşünüyor mu? Telefon açılıyor, Onur’u istiyorum. </p><p class="calibre1">
Kalp atışlarım hızlanıyor ve sonra yeniden normale dönüyor. Çekimde olduğunu söylüyorlar. Orada değil. Hayır, bırakacak notum yok. </p><p class="calibre1">
  Yağmur yüklü bir akşamüzeri vitrinlerin önünde amaçsız duraklayarak dolaşıyorum. Okumam gereken bazı kitapları almayı okuma gücümün ve daha bol paramın olduğu bir başka zamana erteliyorum. </p><p class="calibre1">
  Onur’u görmeyeli ne kadar zaman oldu? Üç hafta mı, dört mü? Bu arada bir ya da iki kez telefonlaştık yalnızca. Beni evden arayamıyor Ayhan yüzünden. Bu bahane işine yaramış olmalı. Onu aramamaya karar vermiştim. </p><p class="calibre1">
İçinde bulunduğum durumda kendisine tutunmak istediğimi düşünmemeliydi. </p><p class="calibre1">
Bütün sorunlarımı çözdükten sonra arayacaktım onu. Ama şimdiden aradım işte. </p><p class="calibre1">
Neden? Cesaretimi yitiriyor muyum yoksa? </p><p class="calibre1">
  Birdenbire bastıran yağmurun yavaşlamasını, çıngıraklı, fermuarlı, düğmeli, pencereli kadın donları, kırmızı - siyah jartiyerler ve ucuz cinsel fantezileri körükleyecek daha başka nesneler satan bir dükkanın vitrini önünde bekliyorum. Bu gece evime dönmek, o boğucu karanlığa kapanmak istemiyorum. Orada yaşadığım şu son on gün boyunca, geçmişle şimdiki zaman arasındaki sallantılı zamansızlık duygusunun bu gün ilk kez geleceğe doğru yönelmekte olduğunu seziyorum. Bütün öngörüleri yok eden, yıkıntılarla dolu bir geçmiş ve yine de belli belirsiz umutlar vaadeden bir gelecek. Kendimi uzun süren bir hastalıktan sonra ayağa kalkabilmiş, iyileşmekte olan biri gibi duymama karşın benim için her şeyin bitip yok olmuş olup olmadığını</p><p class="calibre1">
soruyorum kendime. </p><p class="calibre1">
  Yeniden başlayacaksam, öncelikle, bir zamanlar yitirmekten çok korktuğum o iki insanı, Ayhan’ı ve Onur’u yitirmiş olduğumu kabul ederek başlamalıyım. </p><p class="calibre1">
Onları kesin olarak yaşamımdan çıkarmalıyım: Ayhan’la aramdaki resmi bağı</p><p class="calibre1">
dönüşsüz bir biçimde çözüp atmalıyım. </p><p class="calibre1">
  Sonra içimde Onur’a duyduğum olanaksız sevginin sızısı hala sürerken, aramızdaki ilişkide tam olarak açıklayamadığım engellenmez bir değişimin, bir ağacın yapraklarının sararması, geri çekilen bir dalganın kumsalda bıraktığı boşluk gibi bir değişimin var olduğunu da gözden uzak tutmamalıyım. </p><p class="calibre1">
Bu inişi durdurabilir miyiz? Hayır, hiç sanmıyorum. Öyle yavaş, öyle kaydedilmez ve görünmez bir kayma ki bu ne tanımlanabilir ne de durdurulabilir. </p><p class="calibre1">
Üstelik Ayhan olmadan ne Onur ne de ben sakınımsız bir sevgiyi sürdürme becerisini gösteremeyiz. Onur benim yeni yaşamımın ve durumumun ona yükleyeceği sorumlulukları kaldıramaz ve bu uzaklık daha sık yanyana olsak bile beni alabildiğine hırçınlaştırır, biliyorum. </p><p class="calibre1">
  Gene de ona haber vermeliyim. Yaşamımdaki bu büyük değişimi bilmeli, bilmek zorunda. Öncelikle dostum benim o çünkü, yakınım. </p><p class="calibre1">
  Bu dostluğa inanmayı inatla sürdürüyorum evet, dostluğun nice deneylerden, sınavlardan ve iyi kötü günlerden, ateşin içinden birlikte geçildikten sonra dostluk olabileceğini bile bile. </p><p class="calibre1">
  Bir aşk ancak bittikten sonra ve en iyi olasılıkla dostluğa dönüşebilir, diyor Su birdenbire. İyi düşün, Onur’u aramak zorunda mısın gerçekten? </p><p class="calibre1">
Ayhan’la bu ayrılığı denerken Onur’la daha özgür, daha kolay, daha kapsamlı</p><p class="calibre1">
bir birlikteliği hiç düşünmediğime Su’yu nasıl inandırmalıyım? </p><p class="calibre1">
  İşte bak, denemekten söz ediyorsun, diyor Su. Bu açıkca göstermiyor mu senin yeniden başlama özrünün bir kandırmaca olduğunu. </p><p class="calibre1">
  Ayhan’ı bırakmam tasarlanmış bir ayrılık değil ki, diyorum ona. Bir kaçınılmazlık, zorunluluktu. </p><p class="calibre1">
  Gene de başın sıkıştığı anda geri dönebileceğini, Ayhan’ın yüreğinin ve kapısının sen istediğin sürece sana açık olduğunu düşünüyorsun ama. Öte yandan o kapıyı açık tutabilmek için Onur’dan uzak durman gerektiğini unutmamalısın. </p><p class="calibre1">
  Kilit değişti artık, diyorum. Kapalı o kapı bana. </p><p class="calibre1">
  Bu hiç bir şey kanıtlamaz, biliyorsun. </p><p class="calibre1">
  Eve dönmek istiyorsun sen, diyorum Su ya. Sıkıldın. </p><p class="calibre1">
O kokuşmuş evini, sararmış mutfak perdelerini, Ayhan’ın gece sorgularını</p><p class="calibre1">
özledin! Seni budala! Defol. </p><p class="calibre1">
  Yağmurun altında uzun süre yürüyorum. Amacım ne benim? Ne yapmak, ne olmak istiyorum? Belli bir hedefim, uğruna özverilerde bulunacağım adanmışlıklarım var mı? Onur’u da Ayhan’ı da bir kenara bıraktıktan sonra yeni birini aramaya başlamayacak mıyım? Yeniden aynı düşkırıklıkları, aynı yanlışlıklar, aynı</p><p class="calibre1">
acılar yaşanmayacak mı? </p><p class="calibre1">
  İçi ıslak kumaş kokan bir dolmuşla Beşiktaş‘a iniyorum. Atölyenin bulunduğu sokağı boydan boya geçiyorum ve bu sırada kendimi gereğinden fazla önemsediğimi düşünüyorum. Nedir bu, bu kadar hesap kitap, niye istediğim; içimden geldiği gibi davranmıyorum? Onur’u görmek istiyorsam görmeliyim. </p><p class="calibre1">
  Ah, senin şu anlamsız gururun! diyor Onur birdenbire, hem öfkeli hem sevecen bir sesle. Puslu akşam karanlığı içinde üşümüş, yalnız ve yorgun yürürken bu sesi duyuyorum içimde. İyi geliyor bana bu. Bu kentte sevdiğim biri var hala. </p><p class="calibre1">
Sevdiğim biri yaşıyor bu kentin biryerlerinde ve ben ondan gizlenmeyi yeğliyorum. Neden? </p><p class="calibre1">
  Atölyenin merdivenlerini çıkıyorum. İçiçe geçmiş zamanların bir noktasında bu evin çatı katında onunla birlikte olduğum bir akşamüstünü gösteriyor saatim. </p><p class="calibre1">
  Bütün sorumluluklardan, gündelik kaygılardan, yaşamsal hesaplardan arınmış</p><p class="calibre1">
bir kararlılık ve istekle yanyanayız işte. Alabildiğine içten ve incelikli bir kendimizi koyvermişlikle birbirimize akıyoruz. Hiç bir bencillik, sınırlama, utanç ve kınama yok aramızda. Koyulaşan akşamın menekşe rengi duruluğunda sessizce, beklenmedik birer armağan gibi sunuyoruz gövdelerimizi birbirimize ve her birimiz kendi varoluş nedenimizi yeniden keşfediyoruz. </p><p class="calibre1">
Böylece, kendiliğinden, tasarlayamadığımız bir yok oluşla sınırsız bir zamanın orta yerinden sonsuzluğa doğru yol alıyoruz: Anahtarımı kilide sokup kapıyı açıyorum. Onur’un aylar önce yaptırıp bana verdiği anahtar bu. Küçük kıskançlıklarım için bir önlem. Boya ve mayalanmış</p><p class="calibre1">
meyve kabuğu kokuyor içerisi. Işığı yakıyorum. Salonun ortayerinde kocaman, siyaha boyanmış bir tualle karşılaşıyorum apansız. Sağ yandan çıkıp resmin ortalarına dağılan zehir yeşili asit lekelerinin dibinde inci grisi ince çizgilerle seçilir kılınmış kuşa benzer yaratıkların izleri ve sonra belki onların kanatları olabilecek yerlerde enli mor gölgeler. </p><p class="calibre1">
  Kalorifer yanıyor olmalı, içerisi sıcak. Islak paltomu çıkarıyorum. Mutfağa gidip kendime bir içki hazırlıyorum. Dolapta biraz rakı varmış. Bir parça peynir alıp gelip resmin karşısındaki koltuğa oturuyorum. </p><p class="calibre1">
  Onu aramalıyım. Onu aramamayı beceremeyeceğim. Onu çok özlüyorum. </p><p class="calibre1">
  Rekla’dan ayrılacağımı söylediğim gün, orada, odamda yüzünde korku ve kuşku karışımı bir donmuşlukla bakıyor bana. Dudağının kıyısındaki şakacı</p><p class="calibre1">
çizgi bir yara izi gibi hüzün verici görünüyor. Söylediğimi yalanlamamı</p><p class="calibre1">
istercesine susup bekliyor ve sanki gözleri görmeden bakıyor yüzüme. Yabancı, bakmıyormuş gibi. </p><p class="calibre1">
  Eşyalarımı topluyorum, öylece oturuyor karşımda. Neden sonra başımı</p><p class="calibre1">
kaldırıp ona döndüğümde hiç beklemediğim bir şeyle karşılaşıyorum. Ağlıyor. </p><p class="calibre1">
Sessizce, bilmeden ağlıyor. Göğsünde mor bir gölgeyle. O anda şöyle düşünüyorum birden: Ben yalnızca onu sevmek için varoldum. Bunca zaman bu yüzden yaşadım. </p><p class="calibre1">
  Ama şimdi hemen; üç hafta önce burada buluştuğumuzda bana söylediklerini anımsıyorum sarsılarak. </p><p class="calibre1">
  Kendince biçimlemişsin beni ve bu imgeye uyup uymadığımı anlamaya bile gerek görmüyorsun. Üstelik öngördüğün kişiye ters düşen her davranışım seni çılgına döndürüyor. Bende var saydığın hani derler yàVehmettiğin’ değerlere sahip olup olmadığımı kendim de bilmiyorum. Oysa sen durmadan kafandaki Onur’u kanıtlamamı istiyorsun benden. </p><p class="calibre1">
  Kollarını huysuzluğumu bağışladığını göstermek ister gibi belime sarıyor arkamdan, boynumu öpüyor. </p><p class="calibre1">
  Kalkıp telefona gidiyorum. Numarasını çeviriyorum. Çekimden dönmüş olmalı. </p><p class="calibre1">
Sesini duyuyorum. </p><p class="calibre1">
  Nasılsın? diye soruyor heyecanla. Günlerdir aramıyorsun, nerelerdesin? </p><p class="calibre1">
Biliyorsun ben seni evden… </p><p class="calibre1">
  Biliyorum, diyorum. İyiyim. </p><p class="calibre1">
  Ee; ne yapıyorsun? diyor gelişigüzel, yatışmış gibi birden. </p><p class="calibre1">
  Telefonda hep gizlenir. Birbirini şöyle böyle tanıyan iki insan nasıl konuşursa öyle konuşmaya çalışır. Sanki herkes bizi dinliyormuş, gizimiz ortaya çıkıverecekmiş gibi sakınır özel sözler söylemekten. </p><p class="calibre1">
  Hiç, hiç bir şey, diyorum. Bu akşam buluşabilir miyiz? </p><p class="calibre1">
  Nerdesin, nerden arıyorsun? </p><p class="calibre1">

</p><p class="calibre1">
  Atölyedeyim. </p><p class="calibre1">
  Bu akşam olmaz, diyor burada bulunmamdan tedirgin olmuş gibi. Ama hemen yumuşuyor sesi sonra. </p><p class="calibre1">
  Çok iyi olurdu ama eve erken gideceğim, yemeğe konuklarımız var. </p><p class="calibre1">
  Konukları var, onun ve Güler’in konukları. Ben niye buradayım? </p><p class="calibre1">
  Peki, anladım Onur. </p><p class="calibre1">
  Akrabalar filan işte, diyor. Yarın akşamüzeri olabilir. </p><p class="calibre1">
  Susuyorum. Güler’in akrabalarını toptan öldüreceğim bir gün. Bombalayacağım tümünü. </p><p class="calibre1">
  Neyin var? Bir şey mi oldu, diye soruyor. </p><p class="calibre1">
  Yarın konuşuruz artık. </p><p class="calibre1">
  İyi misin? diye soruyor kaygıyla yeniden. </p><p class="calibre1">
  Evet, diyorum. Hiç bir yerimde kırık çıkık yok. </p><p class="calibre1">
  Bekliyor, ne diyeceğini bilemezmiş gibi. </p><p class="calibre1">
  Peki eve git, dinlen şimdi, diyor sonra. Geç oldu. Yarın görüşürüz. İyi akşamlar. </p><p class="calibre1">
  Bunu söyleme, diyorum. Hiç yararı yok. Bu akşam iyi bir akşam olmayacak. </p><p class="calibre1">
  Yarın, diyor yeniden, kısaca. </p><p class="calibre1">
  Almacı yerine bırakıyorum. </p><p class="calibre1">
  Kötü gecede ön odadaki ayağı topal divanda, battaniyenin altında büzülmüş</p><p class="calibre1">
yatıyorum. Holdeki sobanın ısısı buraya ulaşamıyor. Ayakucumda yanan elektrik sobası ise ancak ayazı kırmaya yetiyor. </p><p class="calibre1">
  Eski, siyah-beyaz küçük TV’ye bakıyorum yattığım yerden. Sıradan bir polisiye, sıradan oyuncular, sıradan konuşmalar. Ne olup bittiğini anlamıyorum. Yalnızca bir ses, gürültü olsun istiyorum belki de evin içinde. </p><p class="calibre1">
Silahlar karşılıklı ateşleniyor, koşuşmalar, sirenler. </p><p class="calibre1">
  Kötü gecenin içinde birbiriyle hiç bağlantısı olmayan şeyler düşünüyorum. </p><p class="calibre1">
Rekla’ya benim yerime birini alacaklar mı? Güzel, çekici bir kadın olabilir mi yeni gelen? Güler’in akrabaları kimler? Ne konuşuyorlar? Şu Güler, soğuk, donuk kadın ağzını açıp konuşabiliyor mu onlarla? Güler niye durup dururken bir kazaya kurban gitmiyor hala? Örneğin neden elektrik çarpmıyor onu, bir arabanın altında kalmıyor ya da cam silerken pencereden düşmüyor? Benim Onur’u kesinlikle görmem gereken bir gecede neden eve konuk çağırıyor? </p><p class="calibre1">
Durmadan konuklar çağırarak Onur’u olabildiğince çok evde tutmaya mı çalışıyor akşamları? </p><p class="calibre1">

</p><p class="calibre1">
  Onur ölü kuşlar boyuyor. Yüreklerinin olduğu yerlerde mor gölgelerle. Bu kadar az görüşebildiğimiz için acı çekmiyor artık. İçki bardağını masaya bırakıyor şimdi. Güler’in amca oğlu Tahsin’e salata tabağını uzatıyor, beni, bugünkü konuşmamızı hiç anımsamadan. Buluşmamıza engel oldukları için Tahsin’e ve karısı Samiye’ye hiç kızmadan. Tersine, ne iyi ettiniz de geldiniz, diyor gülerek. Bu gece atölyede yapacağımız sert tartışmadan onu kurtarmış oldukları için minnet duyuyor onlara. Güler de gözüne pek sevimli görünüyor. Ne güzel yemekler yapmış baksana. Şu sarmaları nasıl da ince ince sarmış. Sofranın üzerine düşen ışık yumuşacık, ev sıcacık. Çocuklar karınlarını doyurup odalarına çekilmişler. Her şey düzen içinde. Tahsin bir fıkra anlatıyor, yeni paşa fıkralarından. Hep birlikte kahkahayı basıyorlar. </p><p class="calibre1">
Ne güzel şey; evde dostlar, akrabalar arasında olmak. Böylesine huzur içinde olmak… Herhalde Suna’da Ayhan’la oturmuş polisiye film izliyordur. Böyle yaşanmalı bu aşk, kimseyi üzmeden, düzenimizi bozmadan. Niye anlayamıyor Suna bunu? </p><p class="calibre1">
  Ayhan ne pişirdi bu gece, ne yedi? Bulaşıkları bırakmamayı öğrettim ona sonunda. Az sonra sofradan kalkacak ve hemen yıkayacak bulaşıklarını. Oysa benimkiler iki gündür duruyor. Ben de öğrendim işte bulaşık biriktirmeyi. </p><p class="calibre1">
  Şefinin onu çekememesi yüzünden emekli olmuş orta yaşlı polis memuru, büyük bir özveriyle büyük bir uyuşturucu yolsuzluğunu ortaya çıkarıyor. Meğer şefin parmağı varmış bu işte. Tutuklanıp götürüldü. Emekli polis tepeden çekilmiş romantik bir sokakta, solgunca yanan sokak lambaları altında ağırca uzaklaşıyor filmin sonuna doğru şimdi. Yanında ona büyük yardımlarda bulunmuş genç bir arkadaşı var. </p><p class="calibre1">
  Gözlerimi yumuyorum. Ellerim ve ayaklarım üşüyor. Çok üşüyorum. </p><p class="calibre1">
  Onur benim dostum olabilir mi? </p><p class="calibre1">
  Senin hiç olmazsa bir amacın var, diyor yaşlı polis genç olanına. Bundan sonra artık bende o da yok… . </p><p class="calibre1">
  Battaniyenin altında iyice büzülüyorüm. Amacım ne benim? Amacım var mı? </p><p class="calibre1">
Hiç oldu mu? Ne zaman? </p><p class="calibre1">
  Kaç kez söyledim sana, diyor Ayhan. Bu alışılmış karı koca rollerinden çok sıkıldığımı. </p><p class="calibre1">
  Tabii. Çünkü sen aramızdaki evlilik bağını ve bunun getirdiği sorumlulukları benimseyemedin bir türlü. </p><p class="calibre1">
  Biz evli değiliz, evli olma durumunda olduğumuzu kabul etmiyorum ben. </p><p class="calibre1">
  Evliyiz ama! Bir yıldan uzun bir zamandır hem de. </p><p class="calibre1">
  Sen istedin diye, yoksa umurumda bile değil. Ben bir karı istemiyorum. </p><p class="calibre1">
Öncelikle senin kendi başına bir kişilik, yere sağlam basan biri olmanı</p><p class="calibre1">
istiyorum. Neden boş kaldığın anda eve koşuyorsun? Yapabileceğin başka şeyler yok mu? Hiç bir amacın yok mu senin? </p><p class="calibre1">
  İşimi sevmiyorum. Bu dergi bir ilan dergisi. Her şey çok sıkıcı. </p><p class="calibre1">

</p><p class="calibre1">
Çalışanlar bile. İğreniyorum o pis bıyıklı, küçük memur kılıklı adamlardan. </p><p class="calibre1">
Ne işim var benim orda? Durmadan çatışıyorum onlarla. </p><p class="calibre1">
  Bencilsin, ortak çalışma alışkanlığın yok. Doğru bulduklarına inandır onları, göster; öğret… </p><p class="calibre1">
  Ne kadar kolay… Olanaksız bu Ayhan. Beni önemsemiyorlar bile. Senin çevren geniş bana niye daha iyi bir yerde yeni bir iş ayarlamıyorsun? Belki o zaman benim de bazı amaçlarım olur. </p><p class="calibre1">
  Şu bir yıldır ancak benimle bir bütün olabildiğinin farkında mısın? Kendin için, içinde benim olmadığım bir dünya kurmalısın önce. Seni böyle sevebilirim ben ancak. Özgür ve özgün biri olduğun için. </p><p class="calibre1">
  Bu kadar yakınımken niye iş konusunda bana yardımcı olmak istemiyorsun? </p><p class="calibre1">
  Olabilirim, bu ayrı konu. Peki sen ne yapıyorsun? Hiç bir şey… </p><p class="calibre1">
Yeterince okuyup araştırmıyorsun, insanlarla ilişkilerin sınırlı, hep benim dostlarım, arkadaşlarım arasındayız. </p><p class="calibre1">
  Haksızlık etme, okumamı istediğin her kitabı okuyorum. Sırada ne var? Ver hadi? </p><p class="calibre1">
  Demek istediğim bu değil, biliyorsun. </p><p class="calibre1">
  Sıkıntılarım var Ayhan. Benim için bir geçiş dönemi bu. Ayrıca sen varsın. </p><p class="calibre1">
Seni kafamdan atamıyorum. Ayrı olduğumuz her saat seni özlüyorum elimde olmadan. </p><p class="calibre1">
  Ben bu yaklaşımı sevgi olarak tanımlayamıyorum Suna. Beni böylesine düşünüyor olmandan da senin adına üzüntü duyuyorum. Birine böylesine tutunmak insanı köreltir. </p><p class="calibre1">
  Ne kadar acımasız. Ona bakarken kendimi hiç bir zaman bu kadar güçsüz duymadığımı düşünüyorum. Ayhan’ın bende gizli kalmış aşağılık duygularını</p><p class="calibre1">
ortaya çıkarmış olduğunu seziyorum. Benden bekledikleriyle tüm yeteneklerimi yeteneksizliğe çeviriyor ve ödünsüz bir kararlılıkla kusursuz, onunla yaşamaya değer biri olmamı istiyor. Yenilmez bir uzaklıkla yanıbaşımda dururken hem de. </p><p class="calibre1">
  Üstümdeki battaniyeyi atıp kalkıyorum, televizyonu kapatıyorum. Çok erken daha yatamam. İlaç almak istemiyorum. İyice uykum gelmeli ve ilaç içmeden uyumaya alışmalıyım artık. Bundan sonra daha sağlıklı, daha dengeli olmalıyım tek başıma ayakta kalabilmeyi umuyorsam. Ama belki bir kadeh konyak daha iyi uyumamı sağlar ve beni ısıtır. </p><p class="calibre1">
  Mutfağa geçerken radyoyu açıyorum. Gece ve Müzik başlıyor. Çok severim bu açılış müziğini. Bu müzik Ayhan’la ilk büyük çelişkilerimizi yaşadığımız dönemin simgesi gibidir benim için. Onu öylesine sever ve onun tarafında umutsuzca itilirken geçirdiğimiz gecelere döndürür beni ne zaman duysam. </p><p class="calibre1">
  Uzun sürmüş bir dönemdir o. </p><p class="calibre1">
  Onun yardımıyla yeni yiyınlanmaya başlayacak bir sanat dergisinde çalışmaya başlamıştım o sıralar. Coşkuyla sarılmıştım yeni işime. Ama Ayhan’la aramızdaki gerginlik çözülmüş değildi. İnatla bağımsız biri gibi davranmaya çalışıyordu çünkü ve onun beni yok sayan bu tutumu yüzünden çok hırçınlaşmıştım. </p><p class="calibre1">
  Salon kapısında duruyor. Yorgun, uykusuz, kabanı sırtında. </p><p class="calibre1">
  Kanepede oturuyorum. Sinirliyim, saçlarım dağılmış, solgun ve hırçınım. </p><p class="calibre1">
  Beni aramak için sabaha karşı karakola telefon etmek akıllıca mı peki? </p><p class="calibre1">
diye soruyor. </p><p class="calibre1">
  Haber ver, diye bağırıyorum. Başına bir şey gelmiş olmasından korkuyordum. </p><p class="calibre1">
Sıradan biri değilsin sen. Vurabilirler, başka şeyler, ne bileyim… Niye bana haber vermiyorsun nerde olduğunu… </p><p class="calibre1">
  Fırsat olmadı. Yabancı bir gazeteci grubu ile birlikteydim. Toplantıdan sonra bir otelde yemek yedik ve daha sonra bir kaçıyla lobide oturup kaldık. </p><p class="calibre1">
Hepsi bu. </p><p class="calibre1">
  Kabanını çıkarıp masanın üstüne fırlatıyor. </p><p class="calibre1">
  Ben hiç aklına gelmedim mi? </p><p class="calibre1">
  Hayır. Daha ciddi konulardan söz ediyorduk. </p><p class="calibre1">
  Bu kadar önenisizim senin için öyle mi? </p><p class="calibre1">
  Beni merak etmemeyi öğrenmek zorundasın. </p><p class="calibre1">
  Bu ortamda mı? </p><p class="calibre1">
  Yatmak istiyorum Suna. </p><p class="calibre1">
  Radyoda Gece ve Müzik başlıyor. Önünde ders notları, teksir kağıtları, boş</p><p class="calibre1">
bir kahve fincanı ve kitaplarla masa başında oturuyor Ayhan. Katı, soğuk. </p><p class="calibre1">
  Biliyorsun baştan konuştuk, olmazsa ayrılırız, demiştik, sanırım olmayacak, diyor. Yürütemeyeceğiz. Geleneksel olarak bir kocaya sahip olan ve böylece onun üzerinde ömür boyu hak kazanmış bir kadın gibi algılıyorsun birlikteliği sen. Buna dayanamayacağım. Boğuyor beni bu durum. Hayır, olmayacak. </p><p class="calibre1">
  Kanepede dimdik oturuyorum. Kucağımda Binsekizyüzkırkdört Felsefe Yazıları. </p><p class="calibre1">
Ellerim iki yanımda minderi kavramış. </p><p class="calibre1">
  Ama hala değişebilirim, diyorum. Bütün oluşumumu ve geçmişimi silebilmem için bana verdiğin zaman öyle kısa oldu ki. Zamana gereksinmem var. </p><p class="calibre1">
  Yo, hayır. Oyalamayalım birbirimizi. Yoruldum seni taşımaktan, umutsuzum. </p><p class="calibre1">
Kolay kolay değişemezsin sen. </p><p class="calibre1">
  Değişebilirim fırsat ver bana. </p><p class="calibre1">
  Susuyor. Önündeki kağıtları karıştırıyor bir şey arıyormuş gibi. </p><p class="calibre1">

</p><p class="calibre1">
  Ağlıyorum. </p><p class="calibre1">
  Peki deneyelim, diyor az sonra. Ama bu deneme için kurallar koymak zorundayız. Bağışla ama sonuç bunları ne derecede başarıyla uygulayabileceğimize bağlı olacak. </p><p class="calibre1">
  Koşullar nedir? diye soruyorum. </p><p class="calibre1">
  Önüne bir kağıt çekiyor. Kanepeden kalkıp yanına gidiyorum. Bir sandalye çekip oturuyorum. Sessizce yazdıklarının bitmesini bekliyorum. Radyoda Gece ve Müzik sürüyor. </p><p class="calibre1">
  Hazırladığı sözleşmeyi önüme sürüyor:</p><p class="calibre1">
  1. Ev sahibi olmayan Suna, kullanılan evin sahibi Ayhan’a barınma bedeli olarak kira ödeyecek. </p><p class="calibre1">
  2. Herkes kendi bütçesinden kendi gereksinimlerini karşılayacak ve yemeğini kendisi yapacak. Ayrıca aynı evi bölüşen iki pansiyoner gibi bulaşık çamaşır ve öteki gündelik işlerini üstlenecek. Kimse kimsenin işini yapmayacak ve ötekine karışmayacak. </p><p class="calibre1">
  3. Ayrı odalarda yatılacak. Ortak istek durumunda birlikte olunacak. Tek yanlı ilişki isteğini karşı tarafın kabul etmeme hakkı olacak. </p><p class="calibre1">
  4. Evin ortak giderleri bölüşülecek. Yakıt, elektrik, su, temizlikçi v.b. </p><p class="calibre1">
  5. İki tarafın da kendi çevresi, kendi arkadaşları ve dostları olacak. </p><p class="calibre1">
Onları özgürce kabul edebilecek ve onlarla birlikte olabilecek. İstenmeyen karşılaşma ve karışıklıkların olmaması için karşı tarafa bilgi verilecek. </p><p class="calibre1">
Genel olarak dostların yanında iken toplumsal kurallara aykırı davranılmayacak. </p><p class="calibre1">
Ayrı yaşıyormuş izlenimi verilmeyecek. </p><p class="calibre1">
  6. Herkes eve istediği saatte gelip gidebilecek. Bu konuda kimsenin kimseye hesap sorma hakkı olmayacak. </p><p class="calibre1">
  7. Bu işleyiş içinde sevgi ve saygı temelinde iki taraf da birbirine duygusal ve cinsel yönden bağlı kalacak. Toplum içinde birlikte yaşama konumlarını başkalarının gözünde küçük düşürücü, onur kırıcı davranışlarda bulunmayacak. </p><p class="calibre1">
  Bir kez daha okuyorum bu yedi maddelik `Birlikteliğin Koşulları’ metnini. </p><p class="calibre1">
Ayhan’a bakıyorum ciddi olup olmadığını anlamak istermiş gibi. </p><p class="calibre1">
  Son derece ciddiyim, diyor, sinirli bir sesle. </p><p class="calibre1">
  İçimde bir şeyler kırılıp dökülüyor. Belki de Ayhan için doğru görünen böyle bir uygulama duygusal olarak güvenimi sarsıyor. Bir yılı aşkın süredir onca sıcaklığı</p><p class="calibre1">
bölüştüğüm, kendimi bağışladığım insan tarafından kolayca itilivermek yanılgılarımdan hiç ders çıkarmamış olduğumu gösteriyor bana bir kez daha. </p><p class="calibre1">
Sakınmıyorum kendimi hiç, diye düşünüyorum. Azar azar vermeyi bilmiyorum. </p><p class="calibre1">
Hep aynı yanlışları yapıyorum. Ama işte sevmeyi ölçüye vuramaz insan. </p><p class="calibre1">

</p><p class="calibre1">
Vardır ya da yoktur benim için. O süreçte olduğunca yaşanması zorunludur. </p><p class="calibre1">
Bütün bu aldanışlar yaşanacak, pişilecek elbette. </p><p class="calibre1">
  Bu koşullaràkoşulmak’ onur kırıcı olsa da en katı biçimde uygulayarak üstesinden gelmek zor değil, diyor Na. Sana öğretilenleri, olması gerektiği için öyle olman gerektiğini söyledikleri her şeyi unutmalısın artık Su, doğru değil bunlar çünkü. </p><p class="calibre1">
  Èrkek ailenin başkanıdır; kadın onun en yakın yardımcısı ve danışmanıdır’ </p><p class="calibre1">
diye bellettiler sana ama yanlış. Kadın ve erkek aynı evde yaşayan iki pansiyonerdir. </p><p class="calibre1">
  `Kocanı sevecek ona sahip çıkacaksın o da seni kötülüklerden koruyarak namusunu kollayacak evli olma durumun sana bir çok ayrıcalık kazandıracak başının üstünde bir dam çevrende dört duvar güvenlik içinde olacaksın artık karşılığında sen de evi çekip çevirecek geciktiği akşamlar yemeği sıcak tutarak aç açına onu bekleyeceksin evet diyeceksin hep evet bir düzen kurdun onunla çünkü bu var olan düzenin küçük bir modelidir bu modeli aslına uygun tutmak ve korumak için yasalar konulmuştur sana yemin ettirildi ve güvence verildi sevmek ve bağlı kalmak içinleri unut artık, diyor Na. </p><p class="calibre1">
Çünkü ben bütün kurulu bozuk düzenlere karşıyım. Şimdi yeniden başlamalıyız. </p><p class="calibre1">
  Ayhan önündeki ders notlarını karıştırıyor. Sonra bir an başını kaldırıp kibir dolu bir hoşgörüyle gülümsüyor bana. </p><p class="calibre1">
  Kabul ediyorum, diyorum ona. </p><p class="calibre1">
  Açık söyleyeyim, umutsuzum, diyor. Ama madem ki istiyorsun bir deneyelim bakalım. </p><p class="calibre1">
  Kovulan işçiye bir şans daha veriyor. Göster kendini, der gibi. </p><p class="calibre1">
  Onun kendi kendisiyle uzlaşıp uzlaşmamış olduğunu düşünüyorum: Bu deneme ikimiz için de gerekli belki de, diyorum. </p><p class="calibre1">
  Senin de göründüğün kadar güçlü olup olmadığının ortaya çıkması gerek. </p><p class="calibre1">
  Bütün koşulları bunca çabuk, tartışmasız kabullenmiş olmamdan biraz şaşkın ama hoşnut, coşkuyla, Sevmek hiç bir şeydir, diyor Ayhan. Sevmek çok kolaydır. </p><p class="calibre1">
Elbette seviyorum seni. Önemli olan sürdürebilmek. Alışkanlıkların, sıradanlıkların bizi teslim almasına izin verip bunalmamak. Ama gene de olmazsa uygarca bitirilir. El sıkışarak, öpüşerek, yaralanmadan ve yaralamadan. </p><p class="calibre1">
  Demek bu kadar kolay. Gece ve Müzik devam ediyor. Masanın başında oturuyor ve bir sınıf dolusu öğrenci karşısında konuşur gibi konuşuyor. Düşünce biçimini ve düşüncelerini anlıyorum. Kendi evinde, kendi masasının başında oturmuş gözdağı veriyor bana. Kusursuz, yüce, uygar, ulaşılması güç</p><p class="calibre1">
biri olduğunu kanıtlamaya çalışıyor. Kavgaya kışkırtıyor beni, boy ölçüşmeye, eşitlenmeye. </p><p class="calibre1">
  Yaşamın en temel gerçeğinin yalnızlık olduğunu kavrıyorum. İnsan bu temel üzerinde yükseliyor. </p><p class="calibre1">

</p><p class="calibre1">
  Yalvarma, diyor Na. Ağlama ve yemin etme. Kapılarını kapat. Öyle sıkı kapat ki bir daha kimse, hiç bir zaman senin o zedelenmiş yalnızlığına adım atamasın. </p><p class="calibre1">
  Onu onar ve koru çünkü o sensin ve aynı zamanda benim. </p><p class="calibre1">
  Kahramanca gülümsüyorum Ayhan’a. </p><p class="calibre1">
  Ne kadar kira istiyorsun? diye soruyorum. </p><p class="calibre1">
  Çok istiyor. Uzun bir pazarlığa girişiyoruz. </p><p class="calibre1">
  Sonra, bizim evde ya da başka yerlerde sürüp giden içkili gece toplantıları. </p><p class="calibre1">
Yinelenen konuşmalar. İnanmışların aynı yerde dönüp duran soyut düşünceleri, somut saptamaları. Küçük ya da orta boy sapmalar yüzünden uzayan tartışmalar. </p><p class="calibre1">
Tükenene dek anlatanlar ve oturdukları yerde yatıya kalıverenler. </p><p class="calibre1">
  Onlardan biriymiş gibi davranıp aynı yolda ilerlemek için zorlayabilir insan kendini. Kurt kapar yoksa. Böylece birdenbire dönülmez bir yolda olduğunu kabul etmek durumunda kalır. Biraz olsun aykırı gibi görünen bir görüş belirtecek bir ama demeye görsün o kişi, her yandan saldırırlar. </p><p class="calibre1">
Uyandırmak, öğretmek, kuşkuları yok etmek için. Belki de kendilerini de durmadan inandırmak zorundadırlar da ondan. İpleri sıkı tutmak, ağları</p><p class="calibre1">
gevşetmemek, bağlanmışlıklarını sonuna dek sürdürmek için. </p><p class="calibre1">
  Bu süreçte birlikte yaşadığınız insan onlardan biri olmanızı, hep birlikte aynı suda akmanızı ön koşul olarak dayatıyorsa bırakırsınız kendinizi. Aşk teslim olmaktır çünkü. Onu istiyorsanız o olmaktır. Yoksa ayrı</p><p class="calibre1">
yönlere akarsınız, yollarınız ayrılır, yitirirsiniz birbirinizi. Koparsınız, korkunç şeyler yaşayabilirsiniz. </p><p class="calibre1">
  Şu yorgan, hani köyden gelen adamın üstüne örttüğün, çok kötü kokuyor. </p><p class="calibre1">
  Havalandır, geçer, diyor Ayhan. </p><p class="calibre1">
  İki gündür balkonda asılı duruyor, yararı olmadı: Sence ne zamandır yıkanmamış olabilir bu adam? </p><p class="calibre1">
  Bilmiyorum, bu kadar önemli mi? </p><p class="calibre1">
  Önemli. Kendi gövdesini arıtmayı bilmeyen bir adamın ülkesini kurtarmaya kalkışması inandırıcı olamaz. </p><p class="calibre1">
  Sen onun hangi koşullarda yaşadığını biliyor musun? diye bağırıyor Ayhan. </p><p class="calibre1">
İçecek suyu bile yok belki. Tamam, ben yıkarım onu. </p><p class="calibre1">
  Niye herkesi olduğunca kabul edebiliyorsun da bana aynı hoşgörüyü</p><p class="calibre1">
gösteremiyorsun? Nedir aramızdaki bu düşmanlık? </p><p class="calibre1">
  Düşmanlık mı? diye soruyor, şaşkınlıkla. Ne düşmanlığı? Ben seni gerçek bir insan haline getirmeye çalışıyorum be! </p><p class="calibre1">
  Mutfağa giriyorum. Niye bunca yıl gerçek bir insan olamadım ben? Soğanları</p><p class="calibre1">

</p><p class="calibre1">
ince ince doğruyorum tahtanın üstünde. Tavaya atıyorum, iki yumurta kırıyorum üzerlerine. Bu benim akşam yemeğim. Ayhan ne yiyecek? Dolaba bakıyorum. </p><p class="calibre1">
Konserve türlü pişirmiş kendine dün. </p><p class="calibre1">
  Üç gün yeter bu ona. Bayatlamış yemekler yiyor sürekli. </p><p class="calibre1">
  Ayhan’a hayranlığım gereğinden uzun mu sürdü? </p><p class="calibre1">
  Alınacak en doğru kararları aldığına, doğrularının tartışılmaz doğrular olduğuna niye böylesine inandım bunca zaman? </p><p class="calibre1">
  O anlaşmayı yürürlüğe koyduğumuzdan bu yana, bir süredir seziyorum onda bazı ermemişlikler olduğunu. Gedikler, çatlaklar… Öncelikle eşitlik adına eşitsiz bir çıkış noktasındayız. Ayhan isteyen ben uymak zorunda olanım. Ayrıca Ayhan’ın isteme yöntemi incelikten, sevecenlikten ve sevgiden uzak. Bir dayatma, bir olursa olur kayıtsızlığı taşıyor içinde. Dayatan tarafın evlilik zincirinden başka yitirecek bir şeyi yok. Değişmesi gereken ise bu değişimin ya da değişememenin getireceği sonuçları, o değişim sürecinin yan etkilerini de yaşamak, üstlenmek zorunda. </p><p class="calibre1">
  Yemek masasının başında önümde yumurta sahanı ile oturuyorum tek başıma ve dergide yer alacak bir yazı konusunda yazarıyla tartışan bu arada da ikinci içkisini içen Ayhan’a bakıyorum. Gücenikliğe benzer bir düşkırıklığı ile çirkin buluyorum onu birden. Dişinin arasına girmiş bir kırıntıyı diliyle çıkarıp çiğniyor, hı, hı, derken ahizeye. Belli belirsiz bir öc alma isteği uç veriyor içimde. </p><p class="calibre1">
  Bu değişimi başararak öc alma… Böylece Ayhan’ın savunduğu yaşam biçimini ne ölçüde uygulayabileceği de ortaya çıkacak. Düşlediği birliktelik yaşanmışlıktan çok teori kokuyor çünkü. </p><p class="calibre1">
  Bir süre desteksiz, amaçsız, suçlarla, yargılarla, cezalar ve önyargılarla dolu bir dünyanın orta yerine tek başıma atılıvermişim gibi yaşadım kendimi ve işime sarıldım. Oradan oraya koşup, yorgun akşamı buluyordum ve evde Ayhan’ın benimle ilgilenmemesine, onunla ilgilenmemeye alışmaya çalışıyordum. Ayhan, oldukça yumuşak, doğal ama uygulamayı sonuna kadar sürdürme kararlılığı içinde tetik ve dikkatliydi. </p><p class="calibre1">
  Kimi akşamlar saatlerce mutfakta kalıyor, sebzeler, etler kızartıp fırınlıyor, lapa olan pilavlar pişiriyordu kendine. Bense hazır, kolay yiyeceklerle çözüyordum yemek sorunumu. </p><p class="calibre1">
  Kalan bayat pilavları çorba yapabilirsin, diyorum, mutfak kapısında onu izlerken. </p><p class="calibre1">
  Önemli değil, böyle de yerim. </p><p class="calibre1">
  Son yazımı Coşkun Bey çok beğendi, diyorum. </p><p class="calibre1">
  Evet, gerçekten iyi bir yazıydı o. Ben de beğenmiştim biliyorsun. </p><p class="calibre1">
  Domates doğruyor. Tavaya bir parça biftek atıyorum. </p><p class="calibre1">
  Bir parça da sen ister misin? diye soruyorum gülerek. </p><p class="calibre1">

</p><p class="calibre1">
  Yok, kendine bak sen, var benim yemeğim. </p><p class="calibre1">
  İkimiz aynı masaya oturup ayrı ayrı kendi yemeklerimizi yerken her şey bana gülünç bir oyun gibi görünüyör çoğu kez. </p><p class="calibre1">
  Şu füme dilden biraz almalısın Ayhan, çok nefis. </p><p class="calibre1">
  Peki, sen de salata al öyleyse. </p><p class="calibre1">
  Yeni durumumuzla ilgili olarak hiç konuşmuyorduk ve sanki her şey çok önceden beri böyleydi de bundan sonra da hep sürecek rahatlığı içinde görünmeye çalışıyorduk. </p><p class="calibre1">
  Yatak adamdaki yalnızlık bana erişilmesi güç bir konfor olarak görünüyordu ve daha iyi uyuyordum epey zamandır. Işığımı istediğim saatte yakıp söndürme, dilediğimce yatıp kalkma, kollarımı bacaklarımı gönlümce açıp yayılma özgürlüğüm vardı artık. Üstelik uzunca bir süre geçmiş olduğu halde özlemiyordum Ayhan’ı. </p><p class="calibre1">
İlk istek ondan geldiğinde kabul etmemiştim. Duygusal olarak hazır bulmamıştım kendimi henüz. Ama belki de istekle gerçekleştirmeyi denediğim değişimi sekteye uğratabilir bu yakınlık diye düşünmüşümdür. Belli etmemeye çalıstığı</p><p class="calibre1">
garip bir kırgınlık seziyordum Ayhan’da bu geri çevrilme yüzünden o günlerde. </p><p class="calibre1">
Neyse ki çabucak geçiştirmişti sıkıntısını. </p><p class="calibre1">
  Pazar günleri eskisi gibi yürüyüşe çıkıyorduk birlikte. Birbirimize işimizle ya da tanıdığımız insanlarla ilgili önemli önemsiz şeyler anlatıyorduk. Kendi kendimizden alabildiğine hoşnut, çevremizdeki mutsuz çiftlerin dedikodularını</p><p class="calibre1">
yapıyorduk. </p><p class="calibre1">
  Böyle bir kendime güveni yaşabileceğimi pek de ummamıştım doğrusu. Özgürlüğün yumuşak dokunuşlarını duyuyordum tenimde ve Ayhan’a olan tutkulu aşkımı</p><p class="calibre1">
yenmeden onu gerçek anlamda tanıma ve sevebilmenin söz konusu olamayacağını</p><p class="calibre1">
düşünüyordum saflık ve içtenlikle. Peki ama bu gerçek anlamda sevmek nasıl bir şey olacaktı? Biçimi, rengi, boyutları neydi onun? Nasıl kokar, avuçlarıma sığabilir miydi? </p><p class="calibre1">
  Kimi akşamlar dergiden arkadaşlarımla birlikte çıkıyorum ve bir barda ya da lokantada akşamı karşılıyoruz. Toplantılara, sergilere, açılışlara gidiyorum Ayhan’la karşılaşmadan önce olduğu gibi. Gene o zamanki gibi bu renkli çevrede mutluyum. Bir zaman tümüyle ona adadığım ve onun biçimini beğenmeyip geri çevirdiği tüm yaşam enerjimi evin dışında, sonuna dek kullanıyorum. </p><p class="calibre1">
Kendi duvarlarımı yıkıyorum, kendi elimle kurduğum bentleri. </p><p class="calibre1">
  İki iyi arkadaş, aynı evi bölüşen yakın iki dost olduğumuz günlerde Ayhan bir kaç geri adım attı bilincine varamadan. Akşamları erkenden eve dönerek beni beklediğini bilmeden beni beklemeye başladı. Nereye gitmiş</p><p class="calibre1">
olabileceğimi, kimlerle olduğumu merak ediyordu belli etmeden. Neden onu da çağırmıyordum, o da gelebilirdi bu toplantıya benimle öyle değil mi? Evet ama öyle uzun zamandır birlikte bu tür kalabalıklara girmedik ki hiç</p><p class="calibre1">
düşünemedim isteyebileceğini… </p><p class="calibre1">
  Bu ilginin Ayhan’dan bana yönelen ilk yakınlık belirtileri olduğunu ama gene de bundan mutluluk duymadığımı sezdim şaşkınlık içinde. Bir eksiklik, bir kırıklık, garip bir yavanlık vardı içimde yalnızca ve bunun ne olduğunu tam olarak bilmiyordum. </p><p class="calibre1">
  Sonra apansız anladım. </p><p class="calibre1">
  Evden uzaktaydım. Oğlumu görmeye gitmiştim o eski taşra kentine. Bir parktaydım. Oğlum önümde koşup oynuyordu. İlkyazdı. Doğa her şeyi incelten, iyice seçilir kılan bir buğu, ışıklar, kokular sesler içindeydi. Bir manolya ağacının altındaki bankta oturuyordum. Açık kalmış bir radyonun uzaktan, derinden derine yankılanan sesi annemin çok sevdiği bir şarkıyı getiriyordu bana yıllar öncesinden:</p><p class="calibre1">
  Hala yaşıyor kalbimin en gizli yerinde</p><p class="calibre1">
  Bir hatıranın izleri yıllarca derinde… </p><p class="calibre1">
  O an birdenbire, aşık olmadığım, bir erkeği tutkuyla sevmediğim dönemlerdeki boşluğu yakaladım içimde incecik bir sızıyla. O rahatlığı, olağanlığı, sıradanlığı. Tatsızlığı. </p><p class="calibre1">
  Ayhan olmadan, ona dayanmadan, onu sevmeden yaşayamayacağımı düşünüyordum sekiz dokuz ay önce. Oysa artık öyle değildi durum. Bulunmaz bir dosttu Ayhan elbette ama evde olmadığı zamanlar dolabını açıp giysilerini koklamak hiç aklıma gelmiyordu nicedir. Onu kıskanmıyor, yitirmekten korkmuyordum. </p><p class="calibre1">
Duygusal olarak o benim için başımı kaygısızca omuzuna koyup ağlayabileceğim, başıma bir dert geldiğinde sonuna kadar yanımda bulabileceğimi bildiğim birisiydi artık. Sığınılacak dost bir liman. </p><p class="calibre1">
  Bütün bunların evlilik biçimindeki yakınlığın doğal sonucu ve eninde sonunda varılacak bir yer olduğunu, bu tür bir yakınlığın zamanla ve genellikle güçlü bir dostluk, köklü bir sevgiye dönüştüğünü bilmiyor değildim. </p><p class="calibre1">
Ama bizim için çok erkendi daha. Öyleyse bunu ben başarmıştım. Bu noktaya zorlamalarla, kırılıp dökülerek gelmiş olsam da tutsak edici tüm bağlardan kurtulmuş, özgür, kendi ilgi ve uğraşları olan, kendi elleri ayakları</p><p class="calibre1">
olan bir kadındım artık. </p><p class="calibre1">
  Ama zaten onu tanıdığında da öyleydin sen, diyor Su. </p><p class="calibre1">
  Evet, belki de geçici olarak kötürüm olmuştum. Onu öylesine sevdiğim için. </p><p class="calibre1">
  Seni teslim aldığım, Su olduğun dönemler çok kısa sürüyor Na. Kendi doğrularım içinde boyun eğiyorum, bağışlıyorum kendimi ben sürekli. Ama her seferinde sen ortaya çıkarak o huzuru yağmalıyorsun… </p><p class="calibre1">
  Git, diyorum ona. Seni bir daha görmek istemiyorum. Hiç istemiyorum. </p><p class="calibre1">
  Şimdi bu değişim sürecinin ilk günlerinden başlayarak Ayhan’la aramdaki bağı salt o istemiyor diye azar azar, pek belli etmeden gevşetmiş olduğumu, her gün biraz daha biraz daha bırakıp sonunda çözdüğümü daha iyi biliyorum. </p><p class="calibre1">
Böylece yeni bir dönem başlamıştı bizim için. Dostluk ve evlilikten öte, yıpratıcı sevgiden soyutlanmış bir birliktelik. Ama bir de o boşluk duygusu olmasaydı, içimde keşke. O benim eskilerden, çok gerilerden bu güne taşıyıp getirdiğim kimsesizliğim olmasa ne kadar kusursuz olacaktı her şey. </p><p class="calibre1">
  Uygulama başladıktan altı ay kadar sonra bir gece Ayhan odama gelip yanıma uzanmak istedi. Yer açmadım ona. Tedirgin ayak ucuma oturdu. Sana aşık oldum Suna, dedi. Belki inanmayacaksın ama çok beğeniyorum seni. Bunu söylemeden önce epeyce düşündüm. Belki de ilk kez yaşıyorum bu duyguyu… Kucaklamak istedi beni, durdurdum. Ev sahibimle yatamayacağımı söyledim. </p><p class="calibre1">
Birlikte olacaksam kira vermemeliydim artık ona. Çoktandır o kadar gülmemiştik birlikte. İncelikle kucaklamıştı beni, ilk kez birlikte olacağı</p><p class="calibre1">
biriymişim gibi… </p><p class="calibre1">
  Konyak şişesini kaldırıp bir dilim ekmekle biraz peynir yiyorum. Gece ve Müzik devam ediyor radyoda. Onur’la Güler’in konukları gitmek üzere olmalılar. </p><p class="calibre1">
Yemek boyunca bir kez olsun beni düşündü mü Onur acaba? Şimdi beni böyle bir evde, üstümde eski benekli sabahlığım, saçlarım dağınık, ellerim üşümüş ve bu kadar derbeder görse bu sonuçta hiç bir payı olmadığını söyleyebilir mi? </p><p class="calibre1">
Kendi düzenini aksatmadan, titizlikle korumaya özen gösteriyor hala. Ama ne düzen! Güler güçsüzlüğüyle elinde tutuyor onu. Başka bir bağ olamaz aralarında. </p><p class="calibre1">
Belki de bir gün dayanamayıp, tam Güler başını örtmüş ölmüşlerinin ruhuna yasin okuyorken boğar atar onu. Böyle şeylere inanmayan bir adam yapar mı</p><p class="calibre1">
yapar… Onu buna benzer durumlarda gördüğünde bu isteği duyduğunu söylemedi mi bana… </p><p class="calibre1">
  Banyonun aynasında yüzüme bakıyorum. Çok zayıfladım. Artık güvence altında değilim. Onur ne yapacak nasıl davranacak yarın ona evden ayrıldığımı söylediğimde? </p><p class="calibre1">
Bu gece iyi uyumalı, yarın güzel olmalıyım… </p><p class="calibre1">
  Ayhan’ın bir kaç gün önce gelen mektubu holdeki masanın üzerinde duruyor hala. Ona yazacak mıyım? Ne gereği var, ne yazabilirim ki artık ona? </p><p class="calibre1">
  Ayhan beni sevdi. Benim çevremi, arkadaşlarımı da sevdi benim sevdiğim kadar. Bana katıldı ben onlarla birlikteyken. Benimsedi onları ve onlar tarafından sevildi. </p><p class="calibre1">
  Hep birlikte olmaktan tat aldığımız o uzun akşamları, uzun sohbetler dönemini özlüyorum şimdi. Biraz kuşkuyla baksam, biraz kıyıda kalmayı</p><p class="calibre1">
yeğlesem de yeni bir bilinç, yepyeni duyarlıklar kazandım ben Ayhan’la, dostlarıyla, yol arkadaşlarıyla, o uzun gecelerde. Çoğaldım. </p><p class="calibre1">
  Denemeye son verdiğimiz o dönemde onu durulmuş, dingin, bilinçli bir saygıyla sevdiğimi iyi anımsıyorum. Ayhan’sa yeni kapıldığı bir aşkı yaşarken beni yeniden kazanması gerektiğini sezerek tutkuyla sahip çıkıyordu birlikteliğimize. Sanki her şey tersine dönmüştü. </p><p class="calibre1">
  Aşkın bin bir türlü biçimi olmadığını düşünüyorum şimdi. Peki ama niye yaşıyoruz ve yaşadık bunca kötülüğü? </p><p class="calibre1">
  Alt kat komşumun getirdiği yün başlığı takıyorum başıma yatarken. Kalın bir pijama, yün çoraplar, boynumda bir atkıyla yatağa giriyorum. Sıcacık bir odada Ayhan’ın beni o gece ilk kez birlikte olacağı birini kucaklarmış gibi kucaklayışını anımsıyorum yeniden. Onun bütün bu olanlardan önceki sevecenliğini. İçim sızlıyor. Ama hemen dindiriyorum bu sızıyı. Yerine bir öfke bulup çıkarıyorum. </p><p class="calibre1">
  Son zamanlarda her an benim ne düşündüğümü, kafamdan neler geçtiğini ayrıntılarıyla bilmeyi istiyordu. Bu yüzden onun yanında düşünmekten vazgeçmiştim. Hayır, onun yanında boş, sıradan, anlamsız şeyler düşünmeye çalışıyordum. Düşündüklerim beni ele vermesin, onlara en küçük bir gölge düşmesin de adımlarımı şaşırmayayım diye. </p><p class="calibre1">
  Sonunda ondan büsbütün uzağa gitmeyi özler oldum. </p><p class="calibre1">
  Burada kalmalıyım. </p><p class="calibre1">
  Işığımı söndürüyorum. </p><p class="calibre1">
  Ayhan; </p><p class="calibre1">
  Bir kaç saat önce uyumak üzere yattığım halde uyku tutmadı tabii çünkü</p><p class="calibre1">
bütün kötü gece boyunca yıllar önce benim sözde gerçek bir kadın-insan olabilmem için beni zorladığın insafsız ve insanlık dışı uygulamanın bende aslında pek az şeyi değiştirmiş olduğunu düşündüm. Bendeki en önemli değişim, sana ev kirası vermeye başladığım tarihten itibaren sana duyduğum aşkın bir daha dirilmemek üzere ölmüş ve aşkın çöplüğüne atılmış olmasıydı. </p><p class="calibre1">
  İnsanın mantık ve duygu eğrileri birbirine paralel çizgiler halinde gelişmiyor. Mantık eğrisi hızla yükselip gerçeği görüyor oysa duygular ağır seyrediyor. Hani kadın ve erkeğin orgazm grafikleri vardır ya, işte öyle. </p><p class="calibre1">
Mantık erkek duygular ise dişi bir seyir izliyor anlayacağın. Bu yüzden duygusal olarak ağırdan almış olmalıyım her şeyi. Neyse bu ayrı konu. </p><p class="calibre1">
  O korkunç kendi kendimle savaşım döneminde bile her ne kadar bütün çabam içimdeki Su denen pısırığı bertaraf etmeye yönelmiş gibi görünse de ben ancak onunla bir bütündüm ve öyle de güzeldim aslında. Bu kadar köktenci bir yeniden yapılanmaya gerek yoktu. Belli dengeler kurulabilirdi pekala. </p><p class="calibre1">
  Şimdi sen de anımsa, konuklarımız geldiği zamanlar Su’nun yaptığı nefis yemeklerden ne kadar hoşnut ve gururlu olduğunu ve Su bıraksa sen çarşaflarını bile değiştirmeyi zor akıl ederdin, çünkü kaç gün yattığının farkında değildin tabii senin bunlarla uğraşacak vaktin yoktu büyük davalarla uğraşmaktan. Senin evine geldiğimde tüm beyaz çamaşırlar azmıştı ve hala çoraplarla havluları aynı programda yıkamaktan vazgeçmedin beni de buna acımasızca zorladın. </p><p class="calibre1">
  Aslında benimle yaşarken bazı şeyler öğrendin. İyi bir ahçı olmayı, kalan pilavları kadınbudu köfte yapmayı filan. Sonra inkar etmiyorum çok güzel taze barbunya pişirirsin, güveç yaparsın. Derli toplu bir insansın. Gerçi kavun karpuz keserken sularını tezgahın üstüne akıtır olduğu gibi bırakırsın, mutfağı silme kavramı gelişmedi sende yıllardır. Karpuz suları kurur yapış</p><p class="calibre1">
yapış olur ben zamanında müdahale etmezsem. Ayrıca salata yaparken salata tabağını musluktan uzağa koymayı doğranmış salatalara su sıçrayabileceğini de sana ben öğrettim. </p><p class="calibre1">
  Bu yüzden kaç kez tartıştık ama sonunda öğrenebildin. Gene de hala teflon tavaları sabunlu suyla yıkamamakta direniyor ve sıcak suyla çalkalayıp kağıt havlu ile silinince temizlendi sanıyorsun. Bunu sana öğretemedim, öğrenmemekte direndin inat ettin ve ben uyardıkça ne kadar sinirlenirdin ben de artık gördüğümde ses çıkarmıyordum ve önceleri senden sonra gizlice yıkıyordum tavaları ama sonra başa çıkamadım, boşverdim. Avrupalılar böyle yapıyor diye asla vazgeçmedin ve aynı gerekçeyle pirinci yıkamadan pilav yapıyorsun. </p><p class="calibre1">
Avrupa’daki pirinçlerin el değmeyen makinelerde yıkan ıp paketlendiğini bizdekilerin ise aylardır yıkanmamış ayaklar tarafından farelerle dolu ambarlarda çiğnenerek çuvallara doldurulmuş olduğunu sana ne kadar anlatmaya çalışırsam çalışayım benimle alay ettin ve bildiğini okumaya devam ettin. </p><p class="calibre1">
  İşte biz senin yüzünden ne zamandır yıkanmamış tavalar ve pirinçler kullanıyor olmuştuk böyle. </p><p class="calibre1">
  Na bile bütün bunlara ne kadar dayanabilirdi sanıyordun? Yani aramızdaki sorunlar öyle bir kaç çatışmayla açıklanabilecek basit çelişkiler değil görüyorsun. Temiz bir adam olduğunu, her gün don değiştirdiğini kabul ediyorum ama şart şurt bilmiyorsun. Bulaşık tasında köfte karılmaz Ayhan! </p><p class="calibre1">
Bundan böyle tüm bunlara kendi evimde izin vermeyeceğim. Yolun açık olsun… </p><p class="calibre1">
  Suna</p><p class="calibre1">
  Onur’la bu akşam neler konuşabileceğimizi kestiremiyorum. Bu buluşmanın nicedir alıştığımız ve heyecan dozu ancak benim sezebildiğim kadar belli belirsiz düşmekte olan buluşmalardan biri olması gerekir belki ama içinde bulunduğum duygusal karmaşadan dolayı yapmamam gereken şeyler yapmaktan ve söylememem gereken sözler söylemekten korkuyorum. Onunla ne olursa olsun tartışmamalıyım. Beni kırmasına fırsat vermemeliyim. Böyle bir dargınlık durumumu daha da çözümsüz kılar ve şu sıra bundan daha fazla çözümsüzlüğe dayanamam. </p><p class="calibre1">
  Bütün günümü darmadağınık yüzümü düzene koymak, tırnaklarımı düzeltip cilalamak ve ne giyeceğimi düşünmekle geçirdikten sonra aynadaki görüntümden pek de hoşnut olmadan sokağa çıkıyorum. Hava nem yüklü, puslu, kömür dumanı</p><p class="calibre1">
genzimi yakıyor. Gene de biraz yatışmak için yürüyebildiğim kadar yürümek istiyorum. </p><p class="calibre1">
  Bu noktadan sonra Onur’la aramızdaki ilişkide değişiklikler olacaksa bu ben ayrımına varamadan, zorlamasız, kendiliğinden olmalı. Oysa sabırsızım. </p><p class="calibre1">
İyi ya da kötü ne olacaksa bir an önce olsun göreyim istiyorum. </p><p class="calibre1">
Aynı anda iyi ya da kötü ondan ne bekleyebileceğimi soruyorum kendime. Evet, ben Ayhan’dan o Güler’den ayrılır, özgürce, istediğimiz gibi birlikte oluruz ve bu iyi bir birliktelik olur belki. Olur mu? Bilmiyorum. Emin değilim artık bundan. Öte yandan bugün bu ilişkiyi kestirir atar ve birbirimizi bir daha görmemeye karar verirsek kötü gibi görünse de bu iyi bir sonuç olur. </p><p class="calibre1">
Ama yapamam bunu, şimdi, bu akşam yapamam. Her şeyi oluruna bırakma dayanıklılığı içinde olmak zorundayım bir süre daha. Onur’un ne düşündüğünü</p><p class="calibre1">
bilmeliyim önce. </p><p class="calibre1">
  Atölyeye yakın bir şarküteriden hazır yiyecek ve içki alıyorum. Onur bir şeyler hazırlamış olabilir eğer yemek saatini de orada geçirmeyi düşünmüşse. </p><p class="calibre1">
Ama eve erken dönmeyi tasarladıysa hazırlıksız gelir ve belki onu birlikte olacağımız zamanı uzatmaya razı edebilirim. Dün dolapta pek bir şey yoktu. </p><p class="calibre1">
Kalan içkiyi de ben içmiştim zaten. </p><p class="calibre1">
  Atölyenin merdivenlerini çıkarken birden duraksıyorum. Özenle giyinip boyanmış bir kadın, elinde yiyecek poşeti sevgilisiyle buluşmaya gidiyor. </p><p class="calibre1">
Bir yabancı gibi görünüyorum kendi gözüme birden. İkiyüzlülüğümden, zayıflıklarımdan, kendimden utanıyorum. Evini kendi yalnızlık ve acılarıyla başbaşa kalabilmek uğruna terketmiş ve on gün sonra sevgilisiyle geçireceği gecenin çilingir sofrasını torbasına doldurup onun merdivenlerini tırmanmaktan kendini alamamış ucuz, sıradan bir kadınım ben. </p><p class="calibre1">
  Birdenbire Onur’la olan birlikteliğimin bundan sonraki biçimi ne olursa olsun bunun artık kesinlikle mutluluk olarak değerlendirilemeyeceğini seziyonum acı içinde. Bir dinginlik, varılacak kıyıya varmış olma rahatlığı</p><p class="calibre1">
olabilir bizim için sonuç belki. Eğer olursa. </p><p class="calibre1">
  Daire kapısında durup zili çalıyorum. Onur benden önce gelmiş olmalı. </p><p class="calibre1">
Epeyce yürüdüm çünkü. Kapı açılmıyor. Demek gelmedi daha. Anahtarımı çıkarıp açıyorum kapıyı, içeri giriyorum. Dün akşam bıraktığım gibi her şey. </p><p class="calibre1">
  Mantomu çıkarıp banyoya giriyorum. Lavabonun aynasında yüzüme bakıyorum. </p><p class="calibre1">
Bir kağıt mendille yüzümdeki boyaları siliyorum ve bana benzemeyen o yüzü</p><p class="calibre1">
yeniden kendi yüzüm haline getiriyorum. Biraz solgun ama daha doğal, daha güzel bir yüz bu. Bileklerimi, şakaklarımı ıslatıyorum soğuk suyla. Sakin olmalıyım, daha sakin. </p><p class="calibre1">
  Camları açıp evi havalandırıyorum bir kaç dakika. </p><p class="calibre1">
  Yiyecek torbasını olduğu gibi dolaba kaldırıyorum. Kendime bir içki hazırlıyorum çabucak. Alt katlarda kapılar açılıp kapanıyor. Yaklaşan ve uzaklaşan ayak sesleri duyuyorum merdivenlerde. </p><p class="calibre1">
  Telefon çalıyor. </p><p class="calibre1">
  Açmalı mıyım? Onur beni arıyor olabilir mi? O değilse konuşmam. Yavaşça kaldırıyorum almacı. </p><p class="calibre1">
  Suna, diyor Onur. </p><p class="calibre1">
  Evet? </p><p class="calibre1">
  Sabahtan beri deli oldum. Evden bile aradım seni. </p><p class="calibre1">
  Cevap vermiyor telefonun kapalı mı? </p><p class="calibre1">
  O telefonu yeni evime naklediyorum. Kapalı. </p><p class="calibre1">
  Ötekini de denedim. Ayhan açsaydı ona soracaktım artık. </p><p class="calibre1">
  Ne oldu? diye soruyorum yüreğim sıkışarak. Ne oldu, niye gelmiyor da arıyor beni? </p><p class="calibre1">
  Nerdesin allahaşkına? Nedir bu yeni ev hikayesi, neler oluyor? </p><p class="calibre1">
  Şu anda burada seni bekliyorum. </p><p class="calibre1">
  Bir terslik oldu. Beklenmedik bir durum. Tarık’la iş ilişkisi olan biri geldi bugün. Yabancı, Fransız. Adamı yemeğe götürmemiz gerekiyor bu gece. </p><p class="calibre1">
Kaytarmaya çalıştım ama Tarık’ı bilirsin. </p><p class="calibre1">
  Yapma bunu, diyorum inler gibi. </p><p class="calibre1">

</p><p class="calibre1">
  İnan bana hiç istemiyorum. Seni öyle özledim ki. Allah kahretsin! Bıktım artık bunlardan. </p><p class="calibre1">
  Uzun sürer mi? </p></body>
</html>