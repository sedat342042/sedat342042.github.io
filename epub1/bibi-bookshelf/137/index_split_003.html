<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>��</title>
    <meta name="generator" content="pdftohtml 0.36"/>
    <meta name="date" content="2010-10-08T16:45:20+00:00"/>
    <link href="stylesheet.css" type="text/css" rel="stylesheet"/>
    <style type="text/css">
		@page { margin-bottom: 5.000000pt; margin-top: 5.000000pt; }</style>
    </head>
  <body class="calibre">
<p class="calibre1">
  Kim o? diye soruyorum, tedirginlikle. </p><p class="calibre1">
  Açın, asker! </p><p class="calibre1">
  Hangi asker, neden? </p><p class="calibre1">
  Ürküntüyle kapıyı aralıyorum. </p><p class="calibre1">

</p><p class="calibre1">
  Yönetimi devraldık, diyor omuzunda bir ayyıldız ve tek bir yıldız daha olan asker. Duydunuz mu? Çok hoşnut, gülümsüyor. </p><p class="calibre1">
  Evet, duyduk, diyorum korku içinde. </p><p class="calibre1">
  Ayhan Sönmez evde mi? </p><p class="calibre1">
  Evde. </p><p class="calibre1">
  Girebilir miyiz? </p><p class="calibre1">
  Beş kişiler, giriyorlar. Geri çekilip yol vermek zorunda kalıyorum. Yemek masasının başında ayakta duruyorlar. </p><p class="calibre1">
  Banyoda, diyorum. </p><p class="calibre1">
  Kırık koltuğa bakıyorlar. </p><p class="calibre1">
  Haber verin, bekliyoruz. </p><p class="calibre1">
  Neden? diye soruyorum, yavaşça. </p><p class="calibre1">
  Kendisini güvence altına alacağız. </p><p class="calibre1">
  İki astsubay, iki er ve tek yıldızlı kırık koltuğa bakıyorlar. </p><p class="calibre1">
  Dün gece konuklar gittikten sonra Ayhan beni kucağına çekmiş ikimizin ağırlığına dayanamayan iskandinav koltuk oturma ızgarasından kırılınca birlikte yere yuvarlanmıştık. Ne çok gülmüştük buna. Koltuk öylece, kırık dökük duruyor köşede hala. </p><p class="calibre1">
  Banyoya girip, suyun altındaki Ayhan’a durumu anlatıyorum. Sararıyor. </p><p class="calibre1">
  Hiç zaman kaybetmiyorlar, diyor. Geliyorum. </p><p class="calibre1">
  Şirin Ayhan’ın top yapıp yere attığı çorapla oynuyor çılgınca. Pençe atıp koşuyor, kıçını sallayıp nişan alarak üzerine atlıyor, oradan oraya sürüklüyor çorabı ve kendini. Hepsi birden onu izliyorlar, gülümsemelerini güçlükle dondurarak yüzlerinde. </p><p class="calibre1">
  Binbaşım, kitaplara bakmayacak mıyız? diye soruyor astsubay. </p><p class="calibre1">
  Boşver, çok kitap var başedemeyiz şimdi. </p><p class="calibre1">
  Uzun sürecek mi? diye soruyorum binbaşıya kaygıyla. </p><p class="calibre1">
  Sürebilir, diyor. </p><p class="calibre1">
  Ayhan giyinirken bir çanta hazırlıyorum. Ona sıkıca sarılıyorum. Çok şaşkınız. </p><p class="calibre1">
  Kendine iyi bak, görüşürüz, diyorum. </p><p class="calibre1">
  Evet, tabii, diyor zayıf bir sesle. </p><p class="calibre1">

</p><p class="calibre1">
  Nereye götürüyorsunuz? diye soruyorum çıkarlarken. </p><p class="calibre1">
  Yeri size daha sonra bildirilecek. </p><p class="calibre1">
  Çıkıyorlar. Kapanan kapının ardında bekliyorum bir süre. Sonra pencereye koşuyorum ok gibi. Ayhan’ın otobüse bindirilişine bakıyorum yukardan. </p><p class="calibre1">
Birdenbire yaşlanıvermiş gibi görünüyor bana nedense. Yürüyüşü, sırtının öne eğilişi… </p><p class="calibre1">
  Doğruca mutfağa gidip geceden kalan bulaşıkları yıkıyorum. Alışkanlığım olmadığı halde kurulayıp kaldırıyorum. Ortalığı toplayıp dikkatle toz alıyorum. Yatağı düzeltiyorum. Sonra salonun ortasında duruyorum ve yeniden radyoyu duyuyorum. Şirin ayaklarıma sürtünüyor, acıkmış olmalı. </p><p class="calibre1">
Mama veriyorum ona. </p><p class="calibre1">
  Bir zamanlar bir aklım vardı benim. Bulanık sularında ördekler yüzerdi. </p><p class="calibre1">
Artık yok. Neyi, niye, nasıl yaptığımı az çok bilirdim. Artık bilmiyorum. </p><p class="calibre1">
Neyin, nasıl, neden olduğunu anlamaya çalışırdım. Artık anlayamıyorum. </p><p class="calibre1">
  Yere, kırık koltuğun yanına oturuyorum. Bütün vidaları ağır ağır söküp çıkarıyorum. Kırık yeri dörtyüzdört ve mobilya bandıyla onarıyorum. Yeniden birleştiriyorum parçaları. Minderleri düzgünce yerine koyuyorum. </p><p class="calibre1">
  E, şimdi ne olacak, diye düşünüyorum. Nereye götürdüler Ayhan’ı? Nasıl bulacağım onu? İşte her şey yerli yerinde, düzen içinde. Bir tek Ayhan eksik. </p><p class="calibre1">
Peki ama ne olacak bundan sonra? </p><p class="calibre1">
  Bir koltuğa oturuyorum. Telefon yanımdaki sehpada duruyor. </p><p class="calibre1">
Telefonu gördüğümde onun bir telefon olduğunu, beni dostlara, akrabalara, erişebileceğim her yere ulaştıracak tek ve çok önemli bir araç olduğunu ilk kez ve birdenbire kavrıyorum sanki. Onu yeterince önemsememişim bu güne dek yazık ki… </p><p class="calibre1">
  Aceleyle uzanıp bir numara çeviriyorum. İlk anımsadığım numarayı. </p><p class="calibre1">
  Onur’un sesini duyuyorum. </p><p class="calibre1">
  Ayhan, yavrum. </p><p class="calibre1">
  Kapıdaki görevliler sen de bana bir not yazarsan iletebileceklerini söylediler. Getirdiklerimi aldın mı? Başka neler istersin? Her gün geliyorum. </p><p class="calibre1">
Belki yakında görüşebiliriz. </p><p class="calibre1">
  Gerekli yerleri aradım, mektup yazdım. Aksayan hiç bir şey yok. Yalnızca seni merak ediyorum. </p><p class="calibre1">
  Dergi için bazı çekleri imzalaman gerekiyordu. Şimdilik ben biraz para vereceğim onlara. Matbaa kapatıldı. Başka bir yer bulacağız. </p><p class="calibre1">
  Dostlar arıyorlar. Gelerek, telefonla. Tanıdık tanımadık herkesin selam ve sevgilerini iletiyorum sana. </p><p class="calibre1">
  Asker mektubu gibi oldu bu mektup ama şimdilik öyle sayılırsın. </p><p class="calibre1">

</p><p class="calibre1">
Bana bir kaç satır yaz ve boş çantalarla birlikte kapıya yolla olur mu? </p><p class="calibre1">
  Öperim. </p><p class="calibre1">
  Suna</p><p class="calibre1">
  Ayhan Canım, </p><p class="calibre1">
  Dün seni gördüm ya, daha rahatım. Kendi kendime bunun önemli bir gidiş</p><p class="calibre1">
olmadığını, yakında döneceğini söylüyorum durmadan ve buna inanıyorum. </p><p class="calibre1">
  Dün saatini onarıma verdim. Adam açıp bakınca çok şaşırdı. `Kim kullanıyor bunu?’ diye sordu. `Ne olmuş buna böyle? Çok şiddetli bir çarpma ya da düşme mi oldu?’ Neyse, perşembeye hazır olacak. </p><p class="calibre1">
  İçimde sürekli bir sızı var. Sana kıyamamak. Sen kapalı kalamazdın, durduğun yerde duramazdın. Orada nasıl geçiyor zaman? </p><p class="calibre1">
  Benim için tasalanma olur mu? Her şeyi göğüslemeye hazırım. Her şeyin üstesinden geliriz biz birlikte. Böyle bir deneyi yaşamak zorundaydık belki de. Belki daha acı şeyler de görüp yaşayacağız. İyi biliyorum ki artık, kolayca durulmayacak bu çalkantı. Ama ne kadar zayıf ve aynı zamanda ne kadar güçlüdür insan biliyoruz. </p><p class="calibre1">
  `Senin başına hiç bir şey gelmemiş, hiç bir şeye dayanma, direnme gücün yok senin.’ demiştin bana bir zamanlar. Çok yanılıyordun. Benim başıma bir çok şey geldi ve bundan sonra geleceklere de hazır duyuyorum kendimi. Her şey olabilir. </p><p class="calibre1">
  Güzel bir gece. Sessiz, temiz ve aydınlık. Duygu ve düşüncelerimle bu zorunlu ayrılığı çok başka biçimde yaşıyor, algılıyor sonunda kendime olmam gerektiği biçimde çeki düzen verebilmekten mutluluk duyuyorum. </p><p class="calibre1">
  Sevgiyle. </p><p class="calibre1">
  Suna</p><p class="calibre1">
  Ayhan, </p><p class="calibre1">
  Kedimiz pencerede oturuyor. Arabalar geçiyor yoldan, kırmızı ışıklı</p><p class="calibre1">
çizgilerle. Tavada bir parça et cızırdıyor. Kafamdan binlerce şey geçiyor. </p><p class="calibre1">
Eskilerden yenilerden. Peki ama ne zaman bitecek bunlar? Biz görebilecek miyiz? </p><p class="calibre1">
  Şimdi birdenbire seninle mayısta bir çarşamba Anadolu Kavağı‘nda midye yiyoruz. Ben sevmiyorum bu eski yağlarda çok kızarmış midyeleri ama senin hatırın için yiyorum. Ne kadar iyiydin o gün canım, ne kadar acı çekiyordun ve ne sabırlıydın. Dönüşte şarkı söylemiştik güvertede, kimseler yoktu, sarhoştuk, ağlayıvermiştik birden. Ama mutluyduk bir acıyı iki ucundan tutup kaldırmaya çalışırken. Seni ne çok üzdüm. Ayhan, ne bulunmaz insansın sen. </p><p class="calibre1">
  Seni seviyorum. Biliyorum bunu duymak seni mutlu eder. Nerede olursan ol. </p><p class="calibre1">
  Suna</p><p class="calibre1">

</p><p class="calibre1">
  Yaprakların dökülmeye başladığı dönem. Odamdaki pencereden iki yanı ağaçlı</p><p class="calibre1">
yola bakıyorum. Günlerdir. Rekla, tutukevi, ev arasında bölünen solmuş</p><p class="calibre1">
yaşamımı düşünüyorum. </p><p class="calibre1">
  Olağandışı bir hareket var Rekla’da. Uzun zamandır Onur’la yalnız kalamıyoruz. O da ben de biraz kaçınıyoruz bundan belki de. Ayhan gideli ikimize ilişkin hiç bir şey konuşmadık. Dalgın, sinirli, yorgun ve kayıtsızım ona karşı. </p><p class="calibre1">
  Ama az önce bir dakika kapımda durup akşam birlikte çıkacağımızı söyledi karşı konulmaz bir kararlılıkla. </p><p class="calibre1">
  Boğaza doğru sürüyor arabayı. Ayhan’ı anlatıyorum ona. İyi, diyorum, iyi olmaya çalışıyor. Göremez mi? Hayır, çok yakınlarıyla görüştürüyorlar yalnızca. </p><p class="calibre1">
  Kıyıda bir lokantanın önünde park edip iniyoruz. </p><p class="calibre1">
  İçeri giriyoruz. </p><p class="calibre1">
  Bir masaya oturup denize bakıyoruz. Bir gemi geçiyor. Bir tekne hızla kayıyor suyun üzerinde. Martılar konup konup kalkıyor. Akşam çok yakın. </p><p class="calibre1">
Ne yaşadığını bilmek istiyorum, diyor. Sana nasıl yardımcı olabilirim söyle? </p><p class="calibre1">
Hiç bir şey anlatmıyorsun bana. Yabancı gibisin. </p><p class="calibre1">
  Yardım mı? Neden? Zor bir durumdayım ama dayanıyorum işte. İyiyim. </p><p class="calibre1">
Belirsizlik içindeyiz. Beni kaygılandıran tek şey bu. Ne olacak Ayhan’ın durumu bilmiyorum. </p><p class="calibre1">
  Niye alındığı belli mi? </p><p class="calibre1">
  Hayır, belli değil. Yanımda olduğu zamankinden çok düşünüyor ve özlüyorum Ayhan’ı. Elimde değil. </p><p class="calibre1">
  Evet, çok uzaklardasın benden. Ben bitiremiyorum Suna. Kendimle boğuşuyorum neredeyse. Çalışamıyorum, tedirginim. Düşünüyorum da şimdiye kadar hiç</p><p class="calibre1">
kimse itici güç olmadı benim için. Oysa iki yıldır ne yapıyorsam, ne yaptımsa senin izlerini taşıyorlar. Şu son iki yılımda hep sen varsın. Senin için yaşadığım anlamına gelir bu öyle değil mi? Gerçekte mutluluğumun tek kaynağı</p><p class="calibre1">
sensin. Sen bitirmeye karar versen bile sürecek bu bende. </p><p class="calibre1">
  Ama bitirmemiz gerekiyor Onur. O gece Ayhan’la konuşmadan önce karar vermiştik buna. </p><p class="calibre1">
  Böyle bir karar vermedik. </p><p class="calibre1">
  Vermeye çalışıyorduk. </p><p class="calibre1">
  Ama daha vermedik. </p><p class="calibre1">
  Akşamları eve gidip de yıllardır o evi bölüştüğüm insanı bulamamak zor geliyor bana. Ne yaşadığımı bilemezsin. Hiç bir ciddi şeyle uğraşamıyorum. </p><p class="calibre1">
Süresi belli olmayan bir bekleyiş içindeyim yalnızca. Çok yorucu bu. </p><p class="calibre1">

</p><p class="calibre1">
  Ayhan gündelik yaşamının içindeyken de düşünüyordun onu ama gene de yakındın bana. İkimizi ilgilendiren konuların Ayhan’la bir ilgisi olmamalı. </p><p class="calibre1">
İtme beni… </p><p class="calibre1">
  Sıkıntını bölüşmek istiyorum. </p><p class="calibre1">
  Bunu bölüşemeyiz Onur. Bu benim tek başıma yaşayacağım bir duygu. </p><p class="calibre1">
  Ayhan’ı benden daha çok seviyorsun sen, diyor birdenbire. Aşk değil belki bu ama ondan daha gerçek bir duygu. Hep sezdim bunu ama şimdi daha iyi anlıyorum. </p><p class="calibre1">
  Acıyla, hayıflanarak söylüyor bunu. Beni yok sayarak. Birbirimizden önceki yaşamımızı hiç etkilemeyecek hoş bir gönül oyunu oynamışız da beklenmedik bir sonuçla karşılaşır karşılaşmaz çözülüp pişmanlıkla geri dönebilirmişiz gibi. Kırgınlıktan, düşkırıklığından boğuluyorum. </p><p class="calibre1">
  Nasıl söyleyebilirsin bunu bana? diyorum. Söylersen ne kalır aramızda? </p><p class="calibre1">
Hangi bağ, nasıl bir yakınlık. Ben sana duyduğum sevgiyi seninle birlikte olmadığım, seni hiç görmediğim günlerde bile içimde taşıyor olacağım. </p><p class="calibre1">
  Sanma ki söylediklerim sana karşı ve sana karşıyım, diyor. Aslında kendime kızıyorum ben. Üzdüm seni ama alınma. Belki bu dağılmışlığım bir toparlanmanın başlangıcı olur. Suna o kadar çok istiyorum ki seninle olmayı. Her şeyine ortak olmak istiyorum. Bedenine, duygularına, düşüncelerine. Huysuzluklarına bile doymak istiyorum. O zaman belki bu kadar istemem seni. Bu acı kalkar ortadan. </p><p class="calibre1">
  Özgür değiliz, olamıyoruz işte, diyorum. </p><p class="calibre1">
  Bizim aramızdaki bağın sürekliliği için Ayhan’la olan yaşamını benimkinden ayırmalısın. Onun için gereken neyse birlikte yapalım ama benimle doğal ol. </p><p class="calibre1">
Bu sevgiyi yaşamayı hak ettiğini düşünüyorsan hiç bir durumda suçluluk duyma artık. Her şeyi birbirine karıştırıyorsun. </p><p class="calibre1">
  Senin için ne kadar da kolay bunları söylemek, diyorum. Ne kadar verirsen o kadarına razı bir karın var. Hiç bir şey vermemene de hatta. Yeter ki bir kocası olsun başında. Benim Ayhan’la ilişkim bu değil. Zorlanıyorum. </p><p class="calibre1">
Her şey böylece sürsün gitsin istiyorsun ama olmuyor. Beni istiyorsan daha yürekli olmalısın. </p><p class="calibre1">
  Siz ayrılamazsınız, diyor. Biliyorum. </p><p class="calibre1">
  Dolan gözlerimi kaçırıyorum ondan. Yürekli ol, ol, n’olur, n’olur, diye bağırıyor içim. Gizleme güçsüzlüğünü bizim ardımıza. Biz bunu kaldırırız Ayhan’la. </p><p class="calibre1">
  Bardağını kaldırıyor. </p><p class="calibre1">
  Bu gece iyi ol, diyor. Ne zamandır ulaşamıyorum sana. Bana bak… </p><p class="calibre1">
  Gözlerim yabancı ona… Anlayabiliyor mu? </p><p class="calibre1">

</p><p class="calibre1">
  Ayhan’ın yokluğu Onur’la o güne kadar aramızda gelişmiş her duyguyu daha az önemli kılıyor sanki. Onun gözetiminden uzak kalmak yaşamımdaki yerini kavramama yardım etsin istiyorum. Yükümlülüklerim olduğunu yeniden anımsıyorum ve bunun da bana belletilenlerin bir parçası olup olmadığını</p><p class="calibre1">
soruyorum kendime. </p><p class="calibre1">
  Gözaltında bir adamın karısı nasıl davranır? </p><p class="calibre1">
  Öncelikle bu sürecin yaşamımı eskisi gibi sürdürmeme uygun olmadığına karar veriyorum. Eşit koşullarda değiliz çünkü. Ayhan tam anlamıyla, bağımsız, seçici ve güçlü değilken, benim bir başkasıyla yaşayabileceğim her güzellik eksik kalacak. Onun hakkını çalıyormuşum gibi gölgelenecek. </p><p class="calibre1">
  Yakın bir dosta, çok özlediğim birinden söz eder gibi anlatıyorum Onur’a, Ayhan’la ilgili küçük ayrıntıları. Akşamları TV’nin karşısında uyuklayışını, mutfak kavgalarımızı, bir şiiri başından ve sonundan karmakarışık okuyarak çamaşır asmalarımızı, dostlarımızı, sevdiklerimizi acımasızca nasıl eleştirdiğimizi, ağlayarak sabahladığımız geceleri. </p><p class="calibre1">
  Radyoyu sonuna kadar açardı ve hep benimle uğraşırdı, diyorum, gülerek. </p><p class="calibre1">
  Beni dinlemiyor. </p><p class="calibre1">
  Bizim, bizim dışımızdaki insanlarca değerlendirilmemiz, yargılanmamız bu kadar önemli mi sence? diyor. </p><p class="calibre1">
  Onlar mı yön verecek yaşamımıza? </p><p class="calibre1">
  Kimlerden söz ediyor? Susuyorum. Onu incitmek istemiyorum. Ben alıştım artık incinmelere. Kabuk bağlıyorum. </p><p class="calibre1">
  Olmadığın biri gibi davranıyorsun, diyor. Kurallar, sınırlar koyuyorsun ve ben seni isteyemiyorum bile senden. Çok kızıyorum sana. </p><p class="calibre1">
  Odamda çay içiyoruz. Dışarda yağmur yağıyor, ağaçların yapraklarını</p><p class="calibre1">
savuruyor rüzgar. </p><p class="calibre1">
  Bana bedel ödetmek istiyorsun, diyor. Çamurlara düşmeliyim, yaşamım allak bullak olmalı, herkes yüzüme tükürmeli. Ancak o zaman inanacaksın sevildiğine. </p><p class="calibre1">
Sence sevmek bu. </p><p class="calibre1">
  Ya benim allak bullak olmuş yaşamım. Bu ilgilendirmiyor onu. O kozasını</p><p class="calibre1">
sağlam tutmak, delmemek zorunda. Küçük ipek böceğim benim. Ölüp gidecek kozasının içinde. Onu kırmak istemiyorum. Seviyorum onu. </p><p class="calibre1">
  Ama artık bu kadarı da fazla… </p><p class="calibre1">
  İstediğin gibi yorumla, diyorum. Anlamaya çalışacağına üzerime gel. Son üç</p><p class="calibre1">
haftadır yalnızca ilaçlarla uyuyabiliyorum. Ayhan orada kapalı ama ben de aynı durumdayım hemen hemen. Sevişmek benim için duygusal yanı ağır basan bir eylemdir ve duygusallığım bu günlerde kıyamamazlık, sevecenlik, bir ananın çocuğu için üzüntüsü noktalarında yoğunlaşıyor. Hem biliyorsun ki bu olağanüstü ve geçici bir zaman dilimi. Önemli olan bu arada sabır ve sevgiyle düşünebilmek birbirimizi. </p><p class="calibre1">

</p><p class="calibre1">
  Susuyor. </p><p class="calibre1">
  Sanırım haklısın, diyor sonra. Niye bu kadar hırçınım inan bilmiyorum. </p><p class="calibre1">
Niye bu kadar güçsüzüm? Niye kendime bile yabancıyım böylesine? </p><p class="calibre1">
  Uzanıp elini okşuyorum. </p><p class="calibre1">
  İsteksiz ekmek kızartıyorum. Saat dokuz. Pencerenin dışı aydınlık. Hava açtı sonunda. İçerden radyonun sesi geliyor ve birden içime koyu bir karanlık çöküyor bu yüzden. Gözaltı süresi uzatılmış. </p><p class="calibre1">
  Ayhan’ın çiçeklerini sulamayı unutuyorum günlerdir. Bir parça peynir atıyorum ağzıma. Uzun uzun çiğniyorum ve sonra tükeniyorum. Oturduğum sandalye yoruyor beni. Kalkıp yere, kilimin üstüne oturuyorum ayaklarımı dümdüz uzatarak ve sırtımı mutfak dolaplarına dayayarak. </p><p class="calibre1">
  Pencereden giren güneş ışığı nakışlı kilimin üzerinde saydam geometrik desenler oluşturmuş. Parmağımı ışığın gölgelerle kesiştiği çizgiler üzerinde gezdiriyorum dalgınlıkla. İçimi çeke çeke, doya doya ağlıyorum. </p><p class="calibre1">
  Bir çocuk gibi emekleyerek oturduğum yere daha uzak çizgilere uzanıyorum. </p><p class="calibre1">
Eğilerek, yatarak çizgileri izliyorum parmağımla. Canı yanmış bir çocuk gibi ağlıyorum. Sarkık sabahlığımın cebinden buruşuk bir kağıt mendil çıkarıp ağzımı burnumu siliyorum. Ayaklarıma bakıyorum, zavallı, yapayalnız ayaklarıma. Tırnaklarım uzamış, tırnak dibiyle pembe sedefli boya arasında boşluklar oluşmuş. </p><p class="calibre1">
  İşte yapayalnızım. Hem Ayhan’ı, hem Onur’u özleyerek. Biri olmadan öteki de yer alamıyor yaşamımda işte. Onur’la ne kadar mutluydum… Ayhan bu mutluluktan pay alıyordu. Bu hiç bir sağlam dayanağı olmayan aşkın bende yarattığı sevinçten, canlılıktan hakkı olanı alıyor, karşılığında ölçü, önlem, düzen, kararınca bir kayıtsızlık gibi Onur’u bana daha da yakın kılacak güvenceler sunuyordu. </p><p class="calibre1">
  İpotek altında bir kadın olarak daha çok özleniyor, kesinlikle bütünüyle sahibolunamayacak biri olarak düşünüldüğümde değerleniyordum. Umutsuzluk bezginlikten uzak tutuyordu bizi. Onur’dan kendi yaşamını istemiyordum. O da benden dileyemiyordu bunu. </p><p class="calibre1">
  Gene de hiç bir zaman bu yorgunluğu ve karmaşayı hesabetmedik. </p><p class="calibre1">
  Kalkıp telefona gidiyorum. Rekla’yı arıyorum. Santraldaki kıza bugün gelemeyeceğimi söylüyorum. İyi değilim. </p><p class="calibre1">
  Bir bardağa içki koyup telefonun yanına oturuyorum. Onur beni arayacaktır. </p><p class="calibre1">
  Ayhan’ın yaşıyor olduğunu düşünüyorum ilk kadehten sonra. Yaşıyoruz, yaralar almış olarak. Kanatlarımız yorgun, parlaklığını yitirmiş, güçsüz yaşıyoruz. Yarın Ayhan’ı göreceğim. Neden alındığı açıklanmadı daha. </p><p class="calibre1">
Bekliyoruz. Belki belli bir nedeni yoktur, bırakırlar yakında. Doksan gün tutmazlar. </p><p class="calibre1">
  Çiçekleri suluyorum. Bir içki daha alıyorum. Saçlarımı tarayıp giyiniyorum. Belki beni de alırlar. Hepimizi toplayabilirler. Hiç zamanımız kalmadı belki. Çantam ne zamandır hazır duruyor dolabın dibinde zaten. </p><p class="calibre1">
Yalnız çarşaf koymayı unuttum. Hiç yatamam, kirli, kötü çarşafta. </p><p class="calibre1">
Gidip hapisane çantama temiz bir çarşaf koyuyorum. Yaşama, düşünme ve sevme hakkım elimden alınmadan bütün olanakları kullanmalıyım. Ayhan bu ayki dergiyi görmedi. Nasıl uğraştığımı yazdım ona. Nasıl kağıt, matbaa bulduğumuzu. Görse mutlu olacaktı. Ama nasılsa görecek. Şimdi bu karmaşayı</p><p class="calibre1">
düzene koymalı, korkularımı yenmeliyim. </p><p class="calibre1">
  Telefon çalıyor. </p><p class="calibre1">
  Bilemiyorum, diyorum. İyi değilim pek. Tükendim sanki. Doktorluk bir şeyim yok. Yok gelmene gerek yok canım…. Bilmiyorum, geçer herhalde. Sen bilirsin, peki gel, nasıl istersen. </p><p class="calibre1">
  Esrik, yalınayak banyoya koşuyorum. Soğuk suyun altında kalıyorum. </p><p class="calibre1">
Dişlerimi ovuyor, çabucak kahve suyu koyuyorum ocağa. Yorgunluğum geçiyor birdenbire. </p><p class="calibre1">
  İçeri girer girmez kucaklıyor beni. Sımsıkı sarılıyoruz birbirimize. Ne zamandır özlediğim bir sevecenlikle öylece tutuyor. </p><p class="calibre1">
  Tıpkı, suya atılan bir taşın derine doğru düştüğündeki yükselme ve sıçrama anından sonraki halkaları gibi giderek genişleyen, yayılan ve hafifleyerek büyüyen haz dalgaları… Sonra ince bir zonklamayla yatışması tenin yavaşça. Yeniden sesler, ışıklar ve yaşama değgin elemanların devreye girmeye başlaması. Yeniden dış dünyayla bağlantı kurma ve yaşanan şeyin bilince ulaşması usulca. </p><p class="calibre1">
  Onur’la birlikteyken birikmiş acılarımın kaynağının onu kendimden uzak tutmak olduğunu sanıyorum bir an için. Çünkü onunla hiçlikten çıkıp yeniden başlıyorum yaşamaya. Her seferinde bir çiçek dürbününün gözünde duyuyorum kendimi. Parçalara ayrılıp dağılıyor, bin bir renk ve biçimle yeniden çoğalıyorum. Yönümü belirliyorum, bu yön istemediğim yollara sürükleyecek olsa da beni. </p><p class="calibre1">
  Zaman dingin bir öğleüzerine akıyor yavaşça. Elleri saçlarımı okşuyor. </p><p class="calibre1">
  Bir zaman, ilk günlerde, Ayhan’dan bir süre uzak kalsam belki bir seçim yaparım, diye düşünmüştüm, diyorum ona. Ama olmadı. Direnmeyeceğim artık. </p><p class="calibre1">
Sana bırakıyorum kendimi. Teslim oluyorum. Ne olur korktuğum kadar üzme beni. </p><p class="calibre1">
  Bir düşmana teslim oluyormuş gibisin, diyor. </p><p class="calibre1">
  Bir cuma akşamı eve dönmek ve Ayhan’ı orada kanepeye uzanmış müzik dinler bulmak ne güzel! Sanki bu sabah çıkmış evden, sanki hiç bir şey olmamış bu doksan günde. </p><p class="calibre1">
  Ona sarılıyorum ve arınıyorum her türlü kötülükten. Yıkanmış, temiz çamaşırlar giymiş. Dağ nanesi kokuyor. Başım dönüyor duyduğum sevinçten. </p><p class="calibre1">
Sevgili dostum benim. Tutukluluğuna gerekçe bulamamışlar. Eski davaları tutuksuz sürecek. Buzluğa koyduğu şarap şişesini getiriyor. </p><p class="calibre1">
Süzülmüş biraz ama neşesi, o güçlü yaşama sevinci yerli yerinde duruyor. </p><p class="calibre1">

</p><p class="calibre1">
  O akşam kendi zayıflığım içinde Ayhan’ın yaşamımdaki yerini biraz daha iyi kavrıyorum. O benim güçlü yanım, yaşama cesaretim, ataklığım. Bir zaman sonra ben salt onunla yaşıyor olmamdan dolayı normale döneceğim. Normal bir kadın normal bir insan olacağım. Büyük çılgınlıklar yaptığım ve yapacağım yılları geride bırakmış olacağım. İnişsiz çıkışsız, mutlu, yalın bir yaşamımız olacak. Birlikte pazara gideceğiz. Uzun yolculuklar yapacağız. Bütün yaşadıklarımızı unutup hiç acı çekmemiş gibi olacağız. Anılarımız bile tedirgin etmeyecek bizi artık. Ne yapalım, o zaman öyleydi, diyeceğiz bölük pörçük, yarım yamalak anımsadığımızda. </p><p class="calibre1">
  Gözlerim biraz bozulmuş olacak, okurken gözlük takacağım ve gözlüğümü orda burda unutup ikide bir ona, gördün mü? diye soracağım. </p><p class="calibre1">
  Sevgili Ayhan, uzat bardağını şimdi, özgürlüğüne içelim. Sonra sabaha dek oturalım seninle. Birbirimize anlatacak öyle çok şey var ki. Kedimiz kurt döktü. Kauçuk kurudu nedense. Gazeteye zam geldi. Oğlumun sünnetine gidemedim. Ha, o koltuğu onardım ve şu köşeye koydum, daha iyi değil mi? </p><p class="calibre1">
  YANGIN</p><p class="calibre1">
  Ayhan’ın gözaltından çıkıp eve dönüşünden sonraki aylarda içimizdeki bunalım duygusu giderek yoğunlaşıyor. Gündelik yaşamlarımızın sıradan kaygıları bir toz bulutu gibi çöküyor her şeyin üzerine ve net olarak seçemiyoruz olup bitenleri henüz. Öfke ve şaşkınlıklarımız farkına varamadığımız bir yavaşlıkla eylemsizliğe, beklemeye dönüşüyor. </p><p class="calibre1">
  Küçük dost toplantılarında öncekinden daha çok içiyor daha az konuşuyoruz. </p><p class="calibre1">
Birdenbire akıl almaz bir biçimde olgunlaşmış, yaşlanıvermiş duyuyoruz kendimizi. </p><p class="calibre1">
  Uyum sağlamaya zorlandığımız akıp giden bir zamanın içinde tükenme korkusuyla bir araya toplanmış olsak da çok yalnızız. </p><p class="calibre1">
  Dışardaki alacakaranlıkta çizme ve dipçik takırtılarıyla sürüp giden av soluğumuzu kesiyor, büsbütün yorgun düşürüyor hepimizi. Yüreklerimizdeki kaygı ve başkaldırıya dayanak yaptığımız inançları yitirmemeye çalışırken birbirimize sarılıyoruz. </p><p class="calibre1">
  Kışı böyle geçiriyoruz o yıl. </p><p class="calibre1">
  Nisan sonlarında bir akşam Ayhan fakültedeki eşyalarını toparlayıp eve geliyor. Çantalarını antreye bırakırken gülümsemeye çalışıyor. </p><p class="calibre1">
  İşte Suna, beş yılım! Onbeş dakikada sığdı bu çantalara. Ne kadar kolay değil mi? El oğlu el üstünde tutar, kendi ülkende üç kuruşluk değerin olmaz… </p><p class="calibre1">
  Rektörlükten gelen yazıyı masanın üstüne bırakıyor. Alıp okuyorum. Bana bakıyor midesi ağrıyormuş gibi buruşturarak yüzünü. Hiç bir değişiklik kolay yıldırmaz onu. Yeni durumlara alışmaya çalışır hırpalansa da. </p><p class="calibre1">
  Derginin kapatılmasından sonraki ikinci darbe bu, sonbahardan bu yana. Ama bu kez çok sarsılmış görünüyor. </p><p class="calibre1">
  Niye döndün buraya? diyorum. Ne vardı da döndün? Almanya’da kalmalıydın. Değerinin bilindiği yerde. </p><p class="calibre1">

</p><p class="calibre1">
  Bölüşüyoruz o nisan akşamını Ayhan’la. Bir sağanak boşanıp geçiyor. </p><p class="calibre1">
Pencereden toprak kokusu doluyor odamıza, altın renkli bir ışık masamıza düşüyor. Bardaklarımızı yeniden dolduruyoruz. İkimiz böyle yanyanayken her şey daha kolay görünüyor gözümüze. Biraz daha sabırlı olmalıyız, biraz daha dayanıklı, hepsi bu. </p><p class="calibre1">
  Önümüz yaz. Düşköy’e gideceğiz, orda atarız bütün yorgunluklarımızı. </p><p class="calibre1">
Gelecek sonbahar ve kışa dayanabilmek için güç toplarız. Ayhan yeni bir iş</p><p class="calibre1">
bulur, bulamazsa ortaokul çocuklarına dil dersleri verir. Ben Onur’u sevmekten vazgeçmiş olurum. Kırık kanatlarımızı alçıya alır sağaltırız. </p><p class="calibre1">
  Temmuz başlarında bu umutlarla gidiyoruz Düşköy’e: Kumsalda güneşin altında yatıyorum. Az ötede yazlık komşularımızla ayaküstü sohbet ediyor Ayhan. Sonra denize yürüyorlar birlikte. Hava güzel, günlerdir imbat esiyor. Geride bıraktık tüm sıkıntıları, kaygılara bulanmış</p><p class="calibre1">
o korkunç kent yaşamını. </p><p class="calibre1">
  Gözlerimi yumuyorum, güneşi duyuyorum tenimde incecik. Onur’un elleri, dudakları bedenimde geziniyor. </p><p class="calibre1">
  Atölyedeyiz. Hücrelerim onu dinliyor, içiyor susuzlukla. </p><p class="calibre1">
Kanatlarım tüy gibi hafif, yükselip bulutlara dalıyorum ve sonra yavaşça omuzuna konuyorum. Ellerimiz birbirine kenetlenmiş</p><p class="calibre1">
yatıyoruz. Bütün acıları yatıştıran bu oyun, bütün dalgaları, rüzgarda salınan olgun başakları, ormanları, yıldız dolu gökleri bize geri getiren bir şenlik. Bütün bunlardaki hüzünle birlikte ama. </p><p class="calibre1">
  Ayhan’ın bana olan sevgisi kıskançlıkla besleniyor sanki, diyorum ona. </p><p class="calibre1">
Bana biraz ilgisiz kalabilse onunla bir sorunum olmayacak. Oysa her an sevdiğini göstermek isteyerek beni boğuyor ve bu tehlikeli sevgi geri tepen bir silah gibi onu sarsıyor. </p><p class="calibre1">
  Sorun bütünüyle seninle ilgili değil sanırım, diyor Onur. Okulla ilişiği kesildikten sonra kendini bir köşeye atılmış, işe yaramaz biri olarak görüyor. Onu tanırım, yaşamına anlam katan bir eylemin içinde olmayı</p><p class="calibre1">
istemiştir her zaman. Bu ortamda eli kolu bağlı çok mutsuz tabii… </p><p class="calibre1">
  Bunu anlıyorum. Ama kararsız, huzursuz, zor bir insan oldu çıktı nerdeyse. </p><p class="calibre1">
Üzülüyorum. Neyse tatil dönüşü bir gazetede çalışmaya başlayacak. </p><p class="calibre1">
  Çok özleyeceğim seni, diyor Onur. Ama sen hiç özlemezsin beni Düşköy’de. </p><p class="calibre1">
Orada beni unutuyorsun nedense. </p><p class="calibre1">
  Yazarım belki sana. Aklıma gelmişken sorayım, benim mektuplarımı nerede saklıyorsun sen? </p><p class="calibre1">
  Yanımda taşıyorum. El çantamda… Ya sen? </p><p class="calibre1">
  Ayhan benim hiç bir çekmecemi, dolabımı karıştırmaz. Bütün eski sevgililerimin mektupları dolaplarımdadır. Seninkiler de öyle. Ben asıl Güler’den korkuyorum. </p><p class="calibre1">

</p><p class="calibre1">
  Çantamı eve götürdüğüm olmuyor pek. Arabada bırakıyorum akşamları. </p><p class="calibre1">
Korkma. </p><p class="calibre1">
  Kendim için değil, senin huzursuz olmanı istemem. </p><p class="calibre1">
  Nerden aklına geliyor böyle şeyler? Güler ne yapacak bana yani? </p><p class="calibre1">
  Güler beni hep ürkütüyor biliyor musun… </p><p class="calibre1">
  Suna, çocuk gibisin. Güler zavallının biri… </p><p class="calibre1">
  Öyle mi? </p><p class="calibre1">
  Öyle tabii… </p><p class="calibre1">
  Ayhan’la deniz kıyısında dolaşıyoruz. Aramızda tekin olmayan beni korkutan bir gerginlik var: Onun bana nedensiz görünen sıkıntısını giderebilmek için hiç bir şey yapamıyorum. Her zaman o beni oyalar, neşelendirir. </p><p class="calibre1">
Sessizliği ise ciddi bir tehlike işaretidir. Biliyorum Ayhan umutsuz ve karamsar ama ben de utanç ve suçluluk duyarak da olsa Onur’u hiç özlemediğim kadar özlüyorum burda bu yaz. Umduğumuz tatil bu muydu? diye düşünüyorum düş</p><p class="calibre1">
kırıklığı içinde ve bu çöküşü durdurmanın artık olanaksız olduğunu seziyorum belli belirsiz. </p><p class="calibre1">
  Benimle konuşurken hiç alışık olmadığım sabırsız ve bezgin bir ses tonu yakalıyorum Ayhan’da ilk kez. </p><p class="calibre1">
  Kendimi toplamam için bir uyarı olmalı bu usanmışlık ama daha da uzaklaştırıyor beni ondan ve büsbütün kendime kapanıyorum. Güceniklikle susup denize bakıyorum. </p><p class="calibre1">
  Sonbahardan beri Ayhan’la, bana ilişkin olarak, Onur’dan söz etmiyoruz. </p><p class="calibre1">
Gitmiyoruz onun evine pek. Tek başına çağırmıyoruz onu bize. Bir toplantıda ya da başka evlerde karşılaştığımızda biraz uzak ama hala dost davranıyorlar birbirlerine ikisi. Ama şimdi, öyle sanıyorum ki, kendisini avutacak hiç bir bağlantısı olmadığı ve tümüyle bana yöneldiği için geç kalmış bir aldatılmışlık duygusu yaşıyor Ayhan. Belki de her şey elinden alınmış da bir ben kalmışım, benim de ne olacağım belli değilmiş tedirginliği. Beni yitirmemek için önlem almaya uğraşıyor bilmeden. Bu arada benim kayıtsızlığım çabasının boşuna olduğu duygusu yaratıyor olmalı ki onda umutsuzlukla hırçınlaşıyor. </p><p class="calibre1">
  Sevimsiz, bıktırıcı ve mızmız buluyorum onu. Bu duygunun gerilere itilmiş, tanınmasına Ayhan’ın sevecenliğiyle engel olunmuş gizli ve köklü bir öfke olduğunu kavrıyorum birden. </p><p class="calibre1">
  Beni niye tutuyor? Ona Onur’u sevdiğimi söylediğim zaman neden bırakıp gitmedi beni? Ona açıldım ve benim tutsaklığım oldu bu. İzlendim, gözlendim, gözaltında tutuldum. Sevme özgürlüğümü savunduğum yanılsaması ile baskılar, kısıtlanmalar, korkular içinde yaşadım. Kızgınlıkla onu yitirmekten artık korkmadığımı düşünüyorum. Bu kopuş benim kurtuluşum olacak şimdi. </p><p class="calibre1">
  Ayhan bardağına yeniden içki dolduruyor. Benimkine uzanıyor. Elimle kapatıyorum bardağın ağzını. Duraksıyor. Aklımdan geçenleri anlamak ister gibi bakıyor yüzüme bir an. Sonra adımı söylüyor, sesine çok önemli bir konuya başlamadan önceki tınıyı yükleyerek. </p><p class="calibre1">
  Suna… </p><p class="calibre1">
  Evet… </p><p class="calibre1">
  Korkmuyorum ondan artık, ne söylerse söylesin korkmuyorum. </p><p class="calibre1">
  Biliyor musun çok canım sıkılıyor… </p><p class="calibre1">
  Nedeni ben değilim umarım. </p><p class="calibre1">
  Sensin. Bırak birlikte tatil yapmayı, benim varlığıma bile dayanamaz gibisin. Bıktın benden artık sen… </p><p class="calibre1">
  Ayhan, bırak bunları. Ne istiyorsun benden anlamıyorum… </p><p class="calibre1">
  Mutlu değilim ben, sen de değilsin. Bir arada olmamızın kesinlikle bir anlamı yok artık. </p><p class="calibre1">
  Mutluyum ben, diyorum. Kafa tutar gibi. </p><p class="calibre1">
  Değilsin işte, değilsin. Onur’u atamadın kafandan. </p><p class="calibre1">
  Senin sinirlerin bozuk Ayhan. Olmayan şeyler uyduruyorsun. </p><p class="calibre1">
  Günlerdir sessizce inatlaşıyoruz. Sabah yürüyüşlerine katılmıyorum. Bezgin, Onur’a duyduğum özlemle dalgın, keyifsiz sürükleniyorum ordan oraya. </p><p class="calibre1">
  Hadi biraz yürüyelim. </p><p class="calibre1">
  Sofrayı öylece bırakıyoruz. Yürüyüşe çıkıyoruz. Ama ikimiz de çok gerginiz ve tartışmayı kesemiyoruz bir türlü. </p><p class="calibre1">
  Kıyıda bir çay bahçesine giriyoruz. Çok açılmış kötü</p><p class="calibre1">
müzik beynimde uğulduyor. Kahve fincanını önümden itip Ayhan’a eğiliyorum. </p><p class="calibre1">
  Peki, ne yapalım, sen söyle? diyorum. </p><p class="calibre1">
  Ayrılalım. Sen Onur’a git. </p><p class="calibre1">
  Bunu kırk kere konuştuk, böyle bir niyetim yok biliyorsun. O konu çoktan kapandı. </p><p class="calibre1">
  Kapanmadı. Size engel olan benim. Karar ver, uygulayalım. </p><p class="calibre1">
  Ayhan ne oluyorsun böyle durup dururken şimdi? </p><p class="calibre1">
  Durup dururken mi? Çok saçma… Benimle oyun oynuyorsun sen galiba. Bana dayanamıyorsun görüyorum. </p><p class="calibre1">
  Bu hallerine dayanamıyorum doğru. Bıktım usandım artık! İyi ki aramızı</p><p class="calibre1">

</p><p class="calibre1">
bozacak bir Onur bahanesi var. </p><p class="calibre1">
  Temcit pilavı gibi ısıtıp ısıtıp önüme sürüyorsun! </p><p class="calibre1">
  Birden kalkıp masalar arasından geçerek kapıya yürüyorum. Arkamdan yetişiyor. Başım dönüyor, önümü görmüyorum. </p><p class="calibre1">
  Kötüyüm diyorum, hiç bu kadar kötü olmamıştım… </p><p class="calibre1">
  Ona tutunarak yürümeye çalışıyorum. </p><p class="calibre1">
  Eve kadar yürüyelim, diyor, açık hava iyi gelir, açılırsın. Dayan bana… </p><p class="calibre1">
  Eve giriyoruz. Güçlükle üst kat merdivenlerine atılıyorum. Korkuluğa tutunarak bir kaç basamak çıkmaya çalışıyorum. Ama olmuyor, tükeniveriyorum hemen. Basamağa oturuyorum. Bacaklarım felç olmuş gibi. İlk kez kendi yıkımıma seyirci kalıyorum. Bunca yıldır oynadığım oyunun sonuna geldiğimi anlıyorum. Çözülüyorum ve acıyla bağırıyorum. </p><p class="calibre1">
  İkinizden de bıktım. İkinizi de istemiyorum artık. </p><p class="calibre1">
Öyle darmadağın oldum ki kimse toplayamaz kırıklarımı artık… Kimsenin işine yaramam… </p><p class="calibre1">
  Ağlıyorum. Ayhan merdiven başında durmuş korkuyla bakıyor bana. Bana doğru gelmeye çalışıyor, durduruyorum onu. </p><p class="calibre1">
  Gelme, diyorum, gelme istemiyorum. Artık rahat bırak beni… </p><p class="calibre1">
  Durup kalıyor:</p><p class="calibre1">
  Oturmaya bile gücüm kalmamışçasına merdivene uzanıyorum. Başımı kollarıma dayıyorum. Ayhan çabucak koşuyor, başımı kucağına alıp oturuyor, kucaklıyor beni. </p><p class="calibre1">
  Ağlama, diyor. Ağlama canım, bak yanındayım. </p><p class="calibre1">
  Kimseye ait olmak istemiyorum ben, diye ağlıyorum. Hiç bir zaman hiç</p><p class="calibre1">
kimseye ait olmak istemiyorum. </p><p class="calibre1">
  İşte bunun için bir gün hiç bir iz bırakmadan ikinizi de bırakıp gideceğim. </p><p class="calibre1">
  Beni kaldırmaya çalışıyor. </p><p class="calibre1">
  Gel yatırayım seni, hadi canım kalk… </p><p class="calibre1">
  Bırak, yardım etme bana. Bırak beni… Kimse yardım edemez bana. </p><p class="calibre1">
  Ben ederim, Suna seni bırakamam… İnan buna… </p><p class="calibre1">
  Bırak ne olur, diye yalvarıyorum. Sen bırak beni, çünkü ben seni bırakamıyorum… Boğuyorsun beni. Yardım ederim diyorsun ama duygusallığın ağır basıyor. Hep şaşırttın beni sen! </p><p class="calibre1">
  Başımı lavaboya eğip yüzümü yıkadığını, kurulayıp yatağıma yatırdığını bir düşte imişim gibi yaşıyorum. </p><p class="calibre1">
  Hadi uyu şimdi. </p><p class="calibre1">
  İçimde bir çok şey öldü Ayhan. Ben senin sevdiğin Suna değilim artık. </p><p class="calibre1">
  Geçecek bunlar, göreceksin. Yeniden başlayacağız. </p><p class="calibre1">
  Yüzümü gözlerimi öpüyor. Balkondan gece böceklerinin, dalgaların sesi geliyor. Sonra karanlıkta kalıyorum. </p><p class="calibre1">
  Onur’la birlikte, burada, Düşköy’deki evin yatak odasındayız. </p><p class="calibre1">
Tam birbirimizin kollarına atılacağımız sırada oda kapısı aralanıyor. Beş</p><p class="calibre1">
altı çocuk başlarını uzatıp bize bakıyorlar. Onur’u bırakıp kapıya koşuyorum ve çocukları iterek kapıyı kapatıyorum. </p><p class="calibre1">
  Geriye dönüp kollarımı yeniden ona sarılmak için açtığımda kapının bir daha açıldığını görüyorum. Bu kez oğlum Mehmet ve onun babası Adam kapı</p><p class="calibre1">
aralığından bizi gözlüyorlar. Yüzlerinde şaşkınlık ve kınama yok. Öyle herhangi bir şeye bakar gibi bakıyorlar. Gidip yine kapatıyorum kapıyı. </p><p class="calibre1">
Anahtarı hırsla iki kez çeviriyorum kilidin içinde. Rahatlamış bir halde Onur’a koşuyorum. </p><p class="calibre1">
  Tam birbirimize uzanıyoruz ki kapı yeniden açılıyor. </p><p class="calibre1">
Bizi bir gün Rekla’daki odamda elele gören grafiker Metin, danışmadaki Serpil, çalışanlardan bir kaç kişi daha ardına kadar açık kapının önüne toplanmışlar bize bakarak gülüşüyorlar. Artık bu kadarı da fazla ama! Çok sinirleniyorum. Koşup öfkeyle, çarparak kapatıyorum kapıyı… </p><p class="calibre1">
Onur kolları açık beni bekliyor. İki adımda, güven içinde yanına gidiyorum. </p><p class="calibre1">
Tam sarılacağız… Olmaz! Kapı gene açık… Ayhan duruyor eşikte. Tepkisiz, donmuş gibi. Arkasında bütün o röntgenciler kalabalığı ile bakıyor. </p><p class="calibre1">
  Delirmek üzereyim artık ama… Yatağın altına uzanıyorum. İki kalın tahta çıkarıyorum oradan, kocaman çiviler ve ağır bir çekiçle tahtaları kapının pervazına çakarak açılmayacak hale getiriyorum o lanet kapıyı. </p><p class="calibre1">
Onur, olup bitenlere aldırmaz, çırılçıplak yatağın kıyısına oturmuş beni bekliyor. Birazcık bıkkın görünüyor. </p><p class="calibre1">
  Hiç bir gayret yok onda. Bana yardım etmeyi aklına bile getirmiyor. Sanki yalnız benim sorunummuş bu da! İşim bitince yorgun, soluk soluğa gidip yanına oturuyorum. Uzanıp elini tutmak istiyorum, geçti artık gibisinden avutmak için. Ve işte tam o anda bir şangırtı kopuyor. </p><p class="calibre1">
  Dışardakiler buzlu camı kırmışlar, yine ordalar ve bize bakıyorlar… </p><p class="calibre1">
  Sıkıntı içinde birdenbire uyanıyorum. Ayhan derin bir uykuda yanımda. </p><p class="calibre1">
Yavaşça kalkıyorum. Sabah oluyor. </p><p class="calibre1">
  Balkonda sessiz geceyi dinleyerek sigara içiyorum. </p><p class="calibre1">
  Yasemin kokuyor hava. Uzakta, kavakların arkasında usulca açılıyor gökyüzü. </p><p class="calibre1">
Onur’dan kısa ya da uzun her ayrılışım ondan büsbütün kopma umutlarımı</p><p class="calibre1">
tazeledi her zaman, diye düşünüyorum. Ama olmadı. Bundan sonra da bu isteği ikiyüzlülüğün, gizliliğin, düşüncesizlik, bencillik ve kural tanımazlığın ruhuma onulmaz bir biçimde ağır gelmeye başlayan yüküyle birlikte ve daha yoğun olarak hep içimde taşıyacağım. </p><p class="calibre1">
  İstanbul’a döndükten sonra Ayhan, günlük bir gazeteye parça başı yazılar yazmaya başlıyor, çeviri yapıyor ağır aksak. Böylece zamanının çoğunu evde geçiriyor ve sürekli beni gözlemek, geliş gidiş saatlerimi izlemek, telefonla beni arayanları yanıtlamak gibi ek görevler için yeterince zaman bulabiliyor. </p><p class="calibre1">
  Uzun zaman politik uğraş içinde olmuş, birikimiyle, ortaya koyduklarıyla, çevresiyle, inandıklarını sonuna kadar savunmuş birinin, yaşamı boyunca onaylamadığı, kıyasıya eleştirdiği bir düzende bomboş kalıvermesi çok zor biliyorum. Elimden geldiğince yumuşak, hoşgörülü olmaya çalışıyorum ona karşı ama bu yaşadığımız zorlukları yenmek için çok yetersiz gene de. Sorun bir tek ben değilim. </p><p class="calibre1">
  Fakülteden atılma korkusuyla çevresinden uzaklaşmış dostları yüzünden çok yalnız. Bu yüzden haklı olarak onları, haksız olarak beni, arkadaşlarımı, ilişkilerimizi ve benim genel olarak insanlara yaklaşımımı, şu ya da bu nedenlerle eleştirmeyi öylesine ileri götürüyor ki. Örneğin daha önce eşcinselliğe karşı değilken, birden karşı çıkmaya başlıyor, bu tip bir arkadaşımı yerden yere vuruyor, kınıyor, küçümsüyor. İnsanların hep kendi dertlerini anlatan benciller gurubu olarak niteliyor. Kimse senin de neyin var? diye sormuyor ona. Herkes uzlaşmacı, kirli, dümenci. Netlik, insancıllık, dayanışma duygusu yok olmuş. Hemen ayak uydurmuşlar düzene. İlişkiler boyutsuz, yapay, çıkara dayalı. </p><p class="calibre1">
  Bir zaman sonra onunla birlikte ben de düşünme, ben olabilme yeteneklerimi yitirmeye başlıyorum kaçınılmaz olarak. Her an her yerde yanımda olmak istiyor. </p><p class="calibre1">
  Yıllar önce bana ödünç verdiği kişiliğini geri almak ister gibi. Kendisini bağımsızca ve bütünüyle kaptıracağı bir uğraşı olmadığı sürece bundan vazgeçmeyeceğini anlıyorum ve dengem biraz daha bozuluyor. </p><p class="calibre1">
  Sıradan bir evliliğin, genel geçer kurallar içinde var olan kurulu düzenlerin tuzağına düşmekten hep korkan Ayhan, düşüncesiyle değil ama eylemiyle böyle bir birlikteliğin erdemlerini savunmaya itiyor beni. </p><p class="calibre1">
  İlk tepkim sessizlik ve kayıtsızlık oluyor sonra küçük özverilerde bulunuyorum yavaş yavaş. </p><p class="calibre1">
  İşten çıkar çıkmaz eve koşuyorum. Yemek hazırlıyorum. Kendimi her gün biraz daha kapatılmış, havasız sıradan görmeye başlıyorum. </p><p class="calibre1">
Bu sıralarda Onur’la aramızdaki sıcaklığın azalmakta olduğunu sezmeye başlıyorum. Çok seyrek, ayda bir kez ya da en iyi durumda üç haftada bir atölyede başbaşa kalabildiğimiz sınırlı saatlerde alışılmış bir birlikteliği yaşıyoruz sıkıntılarımızı birbirimizden gizleyerek. </p><p class="calibre1">
  Rekla’da ise çok az özel anlar yaratabiliyoruz artık. Rekla gelişiyor, hızla büyüyor, çok işimiz var… </p><p class="calibre1">
  Ayhan bir arkadaşıyla dışarda yemek yediği bir gecenin sonunda eve oldukça üzgün ve düşünceli dönüyor. </p><p class="calibre1">

</p><p class="calibre1">
  Yatmadan önce birer sigara içiyoruz birlikte. </p><p class="calibre1">
  Sana bir şey söyleyeceğim, diyor, ama söyledikten sonra bir dakika gözlerine bakacağım tamam mı? </p><p class="calibre1">
  Şaşırıyorum. Ne söyleyebilir? Evet, sonunda o an geldi işte… Hep korktuğum, her şeyin açıkça ortaya serileceği an. </p><p class="calibre1">
  Söyle, diyorum, göğüslemeye hazır. </p><p class="calibre1">
  Gözlerine bakacağım ama… Kaçırmayacaksın. </p><p class="calibre1">
  Peki bak, söyle hadi. </p><p class="calibre1">
  Söyleyeyim mi? </p><p class="calibre1">
  Aaaaa! Söylesene canım. </p><p class="calibre1">
  Seninki Nazlı‘yla yemekteydi. </p><p class="calibre1">
  Hemen anlıyorum gene de anlamamış gibi soruyorum. </p><p class="calibre1">
  Kim? Benimki mi? O da kim? </p><p class="calibre1">
  Onur. Biz gittiğimizde oradaydılar. Bizden bir iki masa ötede oturuyorlardı. </p><p class="calibre1">
  Gözlerime bakıyor. Ne gördüğünü bilmiyorum. Hiç bir şey göremesin diye zorluyorum kendimi. </p><p class="calibre1">
  Eee, ne var bunda? Konuşmadınız mı? </p><p class="calibre1">
  Öpüştük, konuştuk canım bir kaç dakika. Sonra ben kendi masama döndüm. Ama onları görebileceğim bir yerde oturuyordum. </p><p class="calibre1">
  Olabilir, bir arkadaşıyla yemek yiyemez mi? </p><p class="calibre1">
  Nazlı‘dan söz ediyorum sana. Başka bir durumdu bu. Birbirlerinin içine düşeceklerdi denir ya, tam öyle. </p><p class="calibre1">
  Bir büyük şişe rakı içtiler, kadın nasıl yuvarlıyor bir görsen. Bence tazelenmiş bir ilişki bu. </p><p class="calibre1">
  Dikkatle gözlerime bakmayı sürdürüyor. Nasıl da zorluyorum kendimi, dimdik, bomboş bakabilmek, içimdeki yangını ele vermemek için. </p><p class="calibre1">
  Beni ilgilendirmiyor artık, diyorum, bana ne? </p><p class="calibre1">
  Başımı çeviriyorum. </p><p class="calibre1">
  Ama beni ilgilendiriyor, diyor Ayhan. Çok üzüldüm Suna. Bunu bana nasıl yapar! </p><p class="calibre1">

</p><p class="calibre1">
  Ayhan deli misin nesin? Sana ne yaptı ki? </p><p class="calibre1">
  Sesim kırık dökük. Vurulmuşum gibi acıyor içim. </p><p class="calibre1">
  Seni sevdiğine inanıyordum. Bu yüzden bunca acı çektik biz. Saygı gösterdim bu sevgiye ben… İnandım ve acı çektim… </p><p class="calibre1">
  Ah, Ayhan, canım… </p><p class="calibre1">
  Bütün düş kırıklıklarımla, bütün yıkılmışlığımla ama-bütün içtenliğimle sarılıyorum ona. </p><p class="calibre1">
  Üzülme, diyorum, Ben ona çok zor geldim. Yapamazdı. Üstelik bitmiş bir şey bu. Kaçınılmazdı yeni birini araması. Elinin altında Nazlı vardı işte, anlasana… </p><p class="calibre1">
  Ben bir duş alayım, diyor. </p><p class="calibre1">
  Banyodan su sesi geliyor. Telefon oturduğum koltuğun yanında duruyor. </p><p class="calibre1">
Atölyeyi arıyorum. Oraya götürmüş olmalı Nazlı‘yı. Cevap vermiyor. Belki de açmıyor. </p><p class="calibre1">
  Evini arıyorum, evde. </p><p class="calibre1">
  Benim Onur, diyorum. </p><p class="calibre1">
  Ha, merhaba. Hayrola bu saatte? </p><p class="calibre1">
  Yeniden mi başladınız? </p><p class="calibre1">
  Neye? Neyi soruyorsun? </p><p class="calibre1">
  Nazlı‘dan söz ediyorum. </p><p class="calibre1">
  Ne oluyorsun? Ne bu telaşın? </p><p class="calibre1">
  Bunu hiç beklemiyordum. Yani daha iki gün önce birlikteydik biz. </p><p class="calibre1">
  Sözümü kesiyor. </p><p class="calibre1">
  Düşündüğün gibi değil. Bir şey yok. Ayhan hemen sana… </p><p class="calibre1">
  Hiç olmazsa başka birini bulsaydın, diyorum sözünün sonunu dinlemeden. </p><p class="calibre1">
  Tanrı aşkına, yat uyu, sonra konuşuruz. </p><p class="calibre1">
  Anlamalıydım, diyorum. </p><p class="calibre1">
  Tasarlanmış bir şey değildi, diyor. Bir sergide karşılaştık, birlikte çıktık. Kurtulamadım, çok üsteledi, kırmak istemedim yani. Hepsi bu. Yarın konuşuruz. </p><p class="calibre1">
  İki uyku hapı alıyorum yatmadan önce. Yarın bana neler anlatacağını iyi biliyorum. Demek bu karmaşadan usandı artık. </p><p class="calibre1">

</p><p class="calibre1">
  Sarıya boyanmış bomboş bir odadayım. Odanın bir duvarı boydanboya ayna kaplı. Pencere yok. Küçük demir bir kapı var yalnızca ve kapıda kocaman paslı bir kilit asılı. </p><p class="calibre1">
  İri, kara bir kuş başımın üzerinde çılgın gibi dönerek uçuyor. Ondan korunmak, sakınmak için oradan oraya koşuyorum. Kuş her dönüşünde aynaya çarpıyor ve yaralanıyor. Uçuşu giderek ağırlaşıyor bu yüzden ve her çarpışta kanlı izler bırakıyor aynada. </p><p class="calibre1">
  Bir süre sonra yoruluyor, gücü tükeniyor ve kan içinde aynanın dibine düşüyor, kof bir ses çıkararak. Kısa bir süre çırpınıp can çekişiyor yerde sonra hareketsiz kalıyor birden. Öldüğünü anlıyorum. </p><p class="calibre1">
Korkuyla yaklaşıp ona eğiliyorum. Kuşun yüzü Onur’un yüzü. Donakalıyorum. </p><p class="calibre1">
  Biri gülüyor, bir kadın kahkahalarla gülüyor, çılgınca… Dönüp baktığımda gülenin Nazlı olduğunu görüyorum. Elinde oda kapısının kocaman anahtarını</p><p class="calibre1">
tutuyor. </p><p class="calibre1">
  Sıradan bir yemeği böylesine büyüteceğini hiç düşünmemiştim, diyor. Öyle şaşırttın ki beni. Yalancı biriysem beni sevebilir misin? Hiç araştırmadan kendi kendine yaşadıklarınla karar veriyorsun hep. Ne zamandır her buluşmamızda bana neler soracağını, nelerle suçlayacağını, her karşılaşmamızda ne sorunlar çıkaracağını düşünür oldum. Benden güzel şeyler duymak istediğini söylüyorsun ama savunmadan başka seçenek bırakmıyorsun… </p><p class="calibre1">
  İnanmıyorum ona. Günlerce sürecek bir tartışmanın başlangıcı oluyor bu. </p><p class="calibre1">
Sevgi, insan istediği zaman arkasından gelecek ya da koşacak tasmalı bir köpek değildir, diyor. </p><p class="calibre1">
  Doğru, değildir. Daha saygın bir şeydir. </p><p class="calibre1">
  Sen bana olan saygını yitirdin artık. Bir çocuk bile bu kadar kontrol altında olmaya nasıl tepki gösterir acaba? İki insan arasındaki sevgi kendi yasaları içinde bir denge kurmalıdır. </p><p class="calibre1">
  Benden elimde olmayan nedenlerle uzak kaldın ve hemen yeni bir hayran aradın kendine, diyorum. Hiç bir açıklaman bu gerçeği değiştiremeyecek. </p><p class="calibre1">
Beni başkalarının bakışıyla yargılıyor ve doğru olmayan sonuçlara varıyorsun, diyor. Oysa biraz düşünüp, kendi çelişkilerinden kurtulabilirsen daha akılcı</p><p class="calibre1">
bir yaklaşımla değerlendirirsin… </p><p class="calibre1">
  Kim başkaları? Ayhan mı? </p><p class="calibre1">
  Kış bir karabasan gibi geliyor. Ayhan’la yeniden ayırıyoruz odalarımızı. </p><p class="calibre1">
Çünkü çok az uyuyorum. Onur’a ve Ayhan’a uzun mektuplar yazıyorum geceler boyu. İkisine de elden veriyorum onları. </p><p class="calibre1">
  Kimi kez özlem kimi kez kırgınlıklar, çoğu kez de bir çıkış yolu arayan mektuplar Onur’a yazdıklarım. O da bana yazıyor, sonra onun odasında ya da benimkinde oturup tartışıyoruz mektuplarımızdaki düşünceleri. </p><p class="calibre1">
  Uzun uzadıya başbaşa kalacak zamanımız yok. Eskiden bizim egemenliğimizdeydi zaman şimdi birbirimizi tüketmek için kullanıyoruz bizi kıskacına almış</p><p class="calibre1">

</p><p class="calibre1">
zamanı. </p><p class="calibre1">
  Ayhan’a yazdıklarım ise, onu dinginliğe, beklemeye, her şeyin daha güzel olacağı bir zamanın geleceğine inanarak bana karşı daha anlayışlı olmaya çağıran mektuplar. Ben inanıyor muyum buna? Umuyorum yalnızca. </p><p class="calibre1">
  Ama o inansa daha güçlü olacağım sanki. Oysa Onur’a yazdıklarımla Ayhan’a yazdıklarım birbirleriyle çelişen, taban tabana zıt istek ve düşüncelerle dolu mektuplar. </p><p class="calibre1">
  İkisini birden yitirmemeye çalışma çabam tek ortak yanları. </p><p class="calibre1">
  Suna, </p><p class="calibre1">
  Bana üç gün önce yazdığın mektuptaki havan sanki ikimiz arasında hiç bir sorun yokmuş, bunları ben kendi kendime uyduruyormuşum rahatlığıydı. Akşam, yemekte bunu sana anlatmaya çalıştım ama sen durumu kendi açından değerlendirdiğin için anlamak istemedin. O tartışmamızdan bu yana, yani şu son yirmidört saat içinde neler düşündüğünü bilmiyorum ama konuşamıyor olmamız bile başlı başına bir sorun bence. </p><p class="calibre1">
  Seni hırpalamak değil amacım. Yalnızca bir durum saptaması yapmak istiyorum. </p><p class="calibre1">
Öncelikle benim için uzun zamandır tek ve başlıca sorun sen ve ben, bizim ilişkimiz. </p><p class="calibre1">
  Bu sorunu çözmeden başka hiç bir konuya veremem kendimi. Ne duygusal ne düşünsel planda. Sen birlikte yaşadığımız bu evde kendi yalnızlığın içinde mutlu olabilirsin ama ben değilim. Şu anda senin için olduğu kadar kendim için de aramızdaki farkları yakalamaya çalışıyorum. Bunlar geçici mi sürekli mi olacak bilmiyorum ne var ki uzun zamandır görüyorum. </p><p class="calibre1">
  Sen benimle birlikte yaşıyorken kapıldığın aşktan kurtulma bunalımını tek başına atlatmayı, beni üzmemek için yeğlediğini söylüyorsun. Oysa bu beni senin özel yaşamından dışarda tutmak demektir. İlk günlerde benden beklediğin yardım ve dayanışmaya, bana sığınmaya gereksinmen yok artık demek ki. Sorun senin sorunun, üstesinden sen geleceksin öyle mi? Beni karıştırmak, benimle bölüşmek istemiyorsun. Böylece beni yaşamından dışarı itiyorsun. Ben senin sırdaşın değilim artık. Tam tersine, yalnızlığının, bunalımının içinde seni rahatsız eden, senin gözüne batan bir diken oluyorum. Senin özgür ve başına buyruk, dilediğince sürdürdüğün yaşamında engel olarak karşına çıkıyorum durmadan. Bu sıkıntıyla bilinçaltındaki olumsuz birikimleri bana yansıtıyorsun. </p><p class="calibre1">
Tüm denetim düzeneklerimi tahrip edinceye kadar hem de. </p><p class="calibre1">
  Benimle birliktesin hala, çünkü özverili bir dostu yitirmeyi göze alamıyorsun. Tuttuğunu sandığın dallar kırılabilir; farkındasın. Yaşamayı</p><p class="calibre1">
yadsımana karşın sürdürdüğün aşkın yarını yok, biliyorsun. İşte bu yüzden, böyle de yaşanabilir, diye düşünüyorsun. Beni bazen iter kakarsın bazen de gözünü yumar katlanırsın. </p><p class="calibre1">
  Sonra da bu oyunun bir yerinden kendine renksiz, kokusuz, tadı olmayan bir mutluluk tablosu çıkarırsın ve Àma ben mutluyum,’ dersin. </p><p class="calibre1">
Sen yalnızca duygularıyla yaşayan bir insansın. Sen savrulmak istiyorsun. </p><p class="calibre1">
Oysa seni böylesine savuracak kişi ben değilim artık. Bu durumda sen, en yakın dostun olan bana karşı hiç bir özveride bulunamazsın. Birlikte yaşamın getirdiği kurallara uyamazsın. Aldıklarını kendin için doğal bir hak gibi görür üstünde bile durmazsın. </p><p class="calibre1">
  Vermeye gelince de korkunç cimri ve bencil davranırsın. </p><p class="calibre1">
En küçük dileği bile senin kişilik bütünlüğüne yapılmış bir saldırı gibi görür, başkaldırırsın. Sen aslında kendi bütünlüğünü sonuna kadar savunursun. </p><p class="calibre1">
Duygularınla savrulduğun zaman değil yalnızca, hayır, durgun, esintisiz, aklın hükmettiği zamanlarda bile. </p><p class="calibre1">
  Ben de duygusalım ama senden daha gerçekçiyim. </p><p class="calibre1">
  Şimdi de gerçeği öne almaya çalışıyorum. Seni hep sevdim ve seviyorum. Ama bu tek yönlü çabam bir yere varmıyor artık. Senin beni sevdiğine de inanıyorum ama yalnızca bununla yetinemiyorum. Sen de yetinemiyorsun görüyorum ayrıca. Sen sevdiğinde çok kısa bir süre üstün yetenek gösterir sonra hemen geriye çekilirsin. </p><p class="calibre1">
  Bundan sonrası katlanma olur senin için. İşte bu katlanma ikimizi de bunalıma soktu. Bizim birbirimize katlanmamızı gerektirecek hiç bir ortak kalıtımız yok oysa. </p><p class="calibre1">
  Ben her şeyi şu anda olduğunca sürdürme gücünü kendimde bulamıyorum artık, çok yorgunum çünkü. </p><p class="calibre1">
  Özetle durum bu. Az sonra çıkıyorum. Sen uyuyorsun. Kalkınca yazdıklarım üzerinde düşünür müsün? </p><p class="calibre1">
  Akşama konuşuruz. </p><p class="calibre1">
  Not: Bu aşamada benimle birlikte olmayı düşünüyorsan Rekla’dan ayrılmanın iyi olacağı kanısındayım. </p><p class="calibre1">
  Ayhan</p><p class="calibre1">
  Ayhan’ın kalktığını, mutfağa girip dolabı açıp kapadığını duyuyorum, yattığım yerden. Sonra sifon sesi geliyor tuvaletten. Az sonra bana gelecek. </p><p class="calibre1">
Işığı açıp konuşmak istediğini söyleyecek. Son mektubundan sonra, gecelerdir sürüyor bu böyle. Yatağın içinde doğrulup oturuyorum, bekliyorum. </p><p class="calibre1">
  Uyuyor muydun? diye soruyor kapıyı aralayarak. </p><p class="calibre1">
  Hayır, gel… </p><p class="calibre1">
  İçeri giriyor. Başucumdaki ışığı açıyorum. Yatağa oturuyor. Uykusuz, hasta yüzü dokunuyor bana. Ya ben? Ben ona nasıl görünüyorum? </p><p class="calibre1">
  Konuşmak istiyorum, diyor, uyuyamıyorum bir türlü… </p><p class="calibre1">
  Bu geceki sorgu başlıyor, diye düşünüyorum. Yastığımı arkama koyup yaslanıyorum. Hazırım. Hadi, tırnaklarımı sök, kızgın demirlerle dağla gövdemi, ellerimi, buz koy kalbimin üzerine, bin vatlık lambayı gözlerime çevir, saçlarımı ağart… </p><p class="calibre1">
  Yağmur yağıyor mu? diye soruyorum. </p><p class="calibre1">

</p><p class="calibre1">
  Durdu. Biliyor musun, sıradanlaşmamayı, bir roman kahramanı gibi yaşamayı</p><p class="calibre1">
kendine önkoşul bellemişsin sen. </p><p class="calibre1">
  Bilmiyorum. Hiç bir şey bilmiyorum… </p><p class="calibre1">
  Söylesene ben nerede yanlışlık yaptım da sen benden böylesine soğudun? </p><p class="calibre1">
  Bilmiyorum. </p><p class="calibre1">
  Bilirsin söyle… </p><p class="calibre1">
  Bilmiyorum. Seni seviyorum, bildiğim bu. </p><p class="calibre1">
  Öyleyse neden birlikte olmayı değil de ayrılmayı, çekip gitmeyi düşünüyorsun? </p><p class="calibre1">
  Bilmiyorum. Herhalde sen öyle istiyorsun diye… </p><p class="calibre1">
  Ben bunu istemiyorum. Beni bu noktaya sen getirdin. Ayrılmak isteyen sensin aslında. Öyle değil mi? </p><p class="calibre1">
  Bilmiyorum. Karar vermedim daha. </p><p class="calibre1">
  Verdin. En uygun zamanı kolluyorsun. Anlıyorum çünkü artık daha rahatsın. </p><p class="calibre1">
  Hayır hiç rahat değilim. </p><p class="calibre1">
  Beni artık hiç sevmiyorsun değil mi? </p><p class="calibre1">
  Bilmiyorum, bilmiyorum…. </p><p class="calibre1">
  Beni artık sevmediğini söylemelisin. Bunca yıllık yakınlıktan sonra bana görev duygusuyla yaklaşmana izin vermeyeceğim. </p><p class="calibre1">
  Bıktım artık bu gece sorgulamalarından Ayhan. Bana işkence ediyorsun, görmüyor musun? Hem kendini hem beni hırpalıyorsun… </p><p class="calibre1">
  Daha çoğu olamaz nasıl olsa. Yeterince hırpalandık zaten. </p><p class="calibre1">
  Rekla’dan senin için ayrıldım. İşsizim, bomboşum, hastayım ama gene de bu bunalımı atlatabileceğimi düşünüyorum. Başka ne yapabilirim? Ne istiyorsun benden? </p><p class="calibre1">
  Beni sevmeni istiyorum. </p><p class="calibre1">
  Konuştuk bunu, çok konuştuk… </p><p class="calibre1">
  Beni sevmiyorsun. </p><p class="calibre1">
  Hayır, öyle değil. </p><p class="calibre1">
  Sevmiyorsun. Yeteri kadar aldandım, gerçeği bilmek istiyorum artık. </p><p class="calibre1">

</p><p class="calibre1">
  Çılgın gibi yumrukluyorum yorganın altındaki dizlerimi. Söylediklerimi denetleyemiyor artık aklım. </p><p class="calibre1">
  Evet, evet, evet! Sevmiyorum. Hiç sevmiyorum. Çoktandır seni sevmiyorum. </p><p class="calibre1">
Artık sana verecek hiç bir şeyim yok… Senden de hiç bir şey beklemiyorum… </p><p class="calibre1">
Ağlıyorum. </p><p class="calibre1">
  Biliyordum, diyor. Duymak istedim yalnızca. Şimdi yeniden başlayabiliriz belki… </p><p class="calibre1">
  Delisin sen! diye bağırıyorum arkasından. Bitti, her şey bitti artık! </p><p class="calibre1">
  Varlığımın karmakarışık düzeneklerindeki her parça çözülüp dağılıyor. İçiçe geçmiş çarklar, dişliler gevşiyor. Bir bozgunun orta yerinde korkunç bir iş</p><p class="calibre1">
işten geçmişlik duygusuyla, içimde birikip çürümüş, yosunlaşmış</p><p class="calibre1">
nefreti, kendi kendime karşı duyduğum nefreti kusuyorum haykırarak. </p><p class="calibre1">
Artık kendimi de sevmiyorum, hiç sevmiyorum! </p><p class="calibre1">
  Yatağımın içinde büzülüyorum. </p><p class="calibre1">
  Bu yangını ben çıkardım, diye düşünüyorum. Tek kurban da ben olacağım…. </p><p class="calibre1">
  Şimdi burada, aynı yatakta, karanlığın içinde yatarken Ayhan’ın yangın ihbarıyla eşi dostu çağırdığı ve benim dönmemek kararıyla bu evden çıkıp gittiğim geceyi yeniden düşündüğümde o geceden bu yana geçen bir ayı</p><p class="calibre1">
aşkın süre içinde hala aynı yerde dönüp durmakta olduğumuzu görüyorum. </p><p class="calibre1">
  Yan tutmadan bu yangına bir suçlu bulmaya zorluyorum kendimi. Biraz düşündüğümde bu işin suçlusu olmadığına karar veriyorum. Suçlu olan biz değiliz. Hiç birimiz değiliz. Kötülük, kuralların, yargıların, öngörmelerin içinde barındırdığı şiddet ve katılıkta. Bizim ilişkilerimiz gizli, göze görünmez bir baskıyla biçimleniyor. </p><p class="calibre1">
  Ayhan’ın tuvaletten dönen ayak sesleri kapımın önünde duruyor. </p><p class="calibre1">
Kıpırdamıyorum. Buzlu camdan sızan ışıkta karaltısı kararsız bekliyor bir an ve sonra içeriye girip ışığı yakıyor birden. </p><p class="calibre1">
  BAĞLAR</p><p class="calibre1">
  Kamaşan gözlerimi kolumla kapatıyorum. </p><p class="calibre1">
  Kalk da biraz konuşalım, diyor. </p><p class="calibre1">
  Saatime bakıyorum. Yirmidörde geliyor. </p><p class="calibre1">
  Yarın konuşalım Ayhan, çok geç oldu. </p><p class="calibre1">
  Eğer bu evde yaşayacaksan böyle keyfince buraya kapanmak yok, diyor. Gelip benimle insan gibi oturacaksın içerde. </p><p class="calibre1">
  Doğrulup ona bakıyorum. Çok içmiş. Sallanan bedenini kapıya tutunarak dengelemeye çalışıyor. İrkiliyorum nedenini bilmeden. Yavaşca isteksiz kalkıyorum. </p><p class="calibre1">

</p><p class="calibre1">
  Dinlenmeye bile bırakmıyorsun beni, diyorum yakınır gibi. </p><p class="calibre1">
  Otel değil burası, diyor kapıdan çekilirken. Ya insan olursun ya da çeker gidersin. </p><p class="calibre1">
  Bir içki alıp onun oturduğu koltuğun karşısındakine oturuyorum öfkeden titreyerek. Neler kurdu kimbilir gene. Niye yatıp uyumuyor. Onu saran bu çılgınlık bitmeden nasıl uzlaşacağız? </p><p class="calibre1">
  İçki şişesini ayaklarının dibine koymuş. Ara vermeden içiyor olmalı</p><p class="calibre1">
sokaktan döndüğünden beri. </p><p class="calibre1">
  Yarın sabah gideceğim, diyorum. Ama istersen şimdi de gidebilirim. </p><p class="calibre1">
  Elleri titreyerek içki koyuyor bardağına. </p><p class="calibre1">
  İçme artık Ayhan… </p><p class="calibre1">
  Sen karışma, diyor. Karışman gerekmeyen şeylere karışıyorsun. Gerekenlere ise kayıtsızsın! </p><p class="calibre1">
  Durmadan aynı şeyleri söylüyorsun bana. Yeni bir şey yok mu? Bir ara dışarı</p><p class="calibre1">
çıktın galiba… Yatışmadın mı? </p><p class="calibre1">
  Sermet’e gittim. İçeri alınmam için yargıtay kararının beklenmeyebileceğini söyledi. Yeni tutuklamalar oluyormuş. Bir yığın bahaneyle topluyorlar insanları. </p><p class="calibre1">
  Durum giderek sertleşiyor. </p><p class="calibre1">
  O da hep senin gözünü korkutur. Beceriksiz herif. </p><p class="calibre1">
Bence daha iyi bir avukat bul kendine sen. </p><p class="calibre1">
  Körsün sen, diyor. Olanların farkında değilsin. Aç gözünü biraz da çevrene bak. </p><p class="calibre1">
  Ne istiyorsun benden sen Allahaşkına! Ben ne yapabilirim yani? Gidip yalvarayım mı adamlara kocamı bırakın diye? </p><p class="calibre1">
  Ben içeri girsem sevinirsin sen tabii. Sevgilinle özgürce yaşarsın. </p><p class="calibre1">
  Saçma sapan konuşma! </p><p class="calibre1">
  Katlanamıyorum artık sana Suna. Gerçekten sinirlerimi bozuyorsun benim! </p><p class="calibre1">
  Sen de benimkileri! Bırak da gideyim ben. </p><p class="calibre1">
  Ayağa kalkıyorum. Telefona yürüyorum. </p><p class="calibre1">
  Bırak o telefonu? diye bağırıyor. Benim telefonum o. </p><p class="calibre1">
  Kendininkini aldın götürdün. Benden izin almadan kullanamazsın onu! </p><p class="calibre1">
  Taksi çağıracağım. Gitsem iyi olacak. Aslında hiç gelmemeliydim. </p><p class="calibre1">

</p><p class="calibre1">
  Otur yerine, diye bağırıyor. Hiç bir yere gidemezsin. </p><p class="calibre1">
  Ben olur demeden gidemezsin anladın mı? Otur oraya, konuşacağız. </p><p class="calibre1">
  Konuşacak bir şey yok. Konuşamıyoruz işte. Olmuyor. Denedik, olmadı! </p><p class="calibre1">
  Olmaz tabii. İstemiyorsun ki… On gündür ağzını bıçak açmıyor. </p><p class="calibre1">
  Gitmek istiyorum… </p><p class="calibre1">
  Oh, istediğin zaman gel, istemediğin zaman git… </p><p class="calibre1">
  Yok öyle şey, artık yok. Dizini kırıp oturacaksın burda tamam mı? </p><p class="calibre1">
  Benimle böyle konuşma! </p><p class="calibre1">
  Neden? Acı çeken yalnız sensin değil mi? Hiç bir şeye değmezsin sen be! </p><p class="calibre1">
Beş para etmezsin… </p><p class="calibre1">
  Hızla odama gidiyorum. Eteğimi ve kazağımı dolaptan alıp yatağın üstüne atıyorum. Sabahlığımı çıkarıyorum giyinmek için. Elinde içki bardağıyla gelip kapıda duruyor. </p><p class="calibre1">
  Bırak onları, diyor. Gitmeyeceksin dedim, Bundan sonra her an benimle birlikte olacaksın. Soluk aldığını bile duyacağım. </p><p class="calibre1">
  Ona bakmadan sinirli ellerle etekliğimi giyiyorum. </p><p class="calibre1">
  Kopçayı bulamıyorum bir türlü. </p><p class="calibre1">
  Beni durduramazsın, gideceğim işte! Bıktım artık senden. Ne olursan ol umurumda değil. Senin gibi delileri içerde tutmaları gerekir zaten! </p><p class="calibre1">
  Seni hain kadın, seni terbiyesiz! </p><p class="calibre1">
  Birden üzerime atılıp elimdeki kazağı kapıp fırlatıyor ve yatağın üzerine savuruyor beni. </p><p class="calibre1">
  Özgürlükten ne anlıyorsun sen? diyor hırsla söylenerek. Özgürlük hiç bir kural tanımadan başkalarıyla yatabilmek mi? Özgürlüğün, gerçek özgürlüğün ne olduğundan haberin var mı senin ha! Seni küçük cadı… </p><p class="calibre1">
  Kendine gel, çekil yolumdan, istemiyorum seni. Senin bana bağışlar göründüğün özgürlük de senin olsun! </p><p class="calibre1">
  Nasıl da dilendim onu senden; yazıklar olsun bana! </p><p class="calibre1">
  Şiddetle vuruyor yüzüme. </p><p class="calibre1">
  Bırak beni! diye haykırıyorum. Senin yüzünden acı çektim. Beni sevmeni istemiyorum artık. Tutsak ettin beni. Sıradan bir koca gibi tepki gösterseydin keşke. Vursaydın daha iyi ederdin beni… </p><p class="calibre1">

</p><p class="calibre1">
  Nankör! Üç yıldır, tam üç yıldır senin o boktan aşkına katlanıyorum. Ama sende insanlık ne gezer! </p><p class="calibre1">
  Yeniden vuruyor yüzüme, savruluyorum. </p><p class="calibre1">
  Seni sevmiyorum, diye bağırıyorum çılgın gibi. Sevmiyorum, hiç sevmiyorum.. </p><p class="calibre1">
  Üzerime atılıyor elleri boynumu kavrıyor. </p><p class="calibre1">
  Öldüreceğim seni… </p><p class="calibre1">
  Bırak beni! </p><p class="calibre1">
  Yüzüme vuruyor aralıksız. Çırpmıyorum biraz, sonra sersemleyip yatağın üzerine düşüyorum yeniden. Ve aynı anda hızla doğrulup komodinin üstüne bıraktığı içki bardağını kaparak ona fırlatıyorum çok yakından. Alnında parçalanıp dağılıyor ince cam. Yarılan yer kanamaya başlıyor. Kanı görür görmez çileden çıkmış gibi saçlarımdan kavrayıp yatağın üstüne bastırıyor beni bir eliyle. Öteki eli inip kalkıyor yüzüme öldürmek istercesine. </p><p class="calibre1">
Alnından sızan kan yüzüme akıyor. Gözlerimin, kulaklarımın, ağzımın içine. </p><p class="calibre1">
Belki de burnum kanıyor, bilmiyorum. </p><p class="calibre1">
  Yüzüm ince bir zonklamayla yanıyor, kabarıp uyuşuyor. Soluk alamıyorum, boğazımı sıkıyor. Öldürüyor beni, diye düşünüyorum. Ölüyorum artık işte, demek böyle ölecekmişim. </p><p class="calibre1">
  Birden ayaklarımın birini kurtarıyorum bacaklarının kıskacından ve şiddetli bir tekme atıyorum karnına. </p><p class="calibre1">
  Geriye, yatağın kıyısına kaykılıyor. Fırlıyorum, tutmaya çalışıyor ama elinden sıyrılıp banyoya koşuyorum. Kapıyı içerden kilitliyorum çabucak. </p><p class="calibre1">
Kapıyı tekmeliyor. Bağırarak. </p><p class="calibre1">
  Dişlerim birbirine vurarak titriyorum. Banyo dolabının aynasında yüzüme ilişiyor gözüm. Kan içindeyim. </p><p class="calibre1">
  Sağ gözüm kapanmış, yüzüm morarıp şişmiş. </p><p class="calibre1">
  Aç kapıyı… Aç diyorum… </p><p class="calibre1">
  Gücü tükenir gibi zayıflıyor sesi. </p><p class="calibre1">
  Aç, yüzümü yıkayacağım. </p><p class="calibre1">
  Kilidi anahtarın içinde döndürüp aynı anda kapıyı açarak itiyorum onu, dışarı fırlıyorum, antreye koşup mantomu kaparak sokağa atıyorum kendimi. </p><p class="calibre1">
Yetişiyor, sokağın ortasında yakalıyor beni. O zaman ayaklarımın çıplak olduğunu görüyorum. Boğuşuyoruz, direniyorum. Bağırmak istiyorum sesim yok. </p><p class="calibre1">
Bu gece ölüm gecem benim. Umarsızca hala ışıkların yandığı pencerelere kaldırıyorum başımı, yeniden bağırmayı deniyorum. Niye kimse yetişmiyor? </p><p class="calibre1">
Öldürüyor beni, diye bağırıyorum da niye kimse duymuyor? Bütün pencereler kapalı. Işıklı perdelerin ardında mutlu insanlar yaşıyor ve beni duymak istemiyorlar. </p><p class="calibre1">

</p><p class="calibre1">
  Belimden kavrayıp çekiyor. Kurtulmak için savaşıyorum onunla. Mantom yere düşmüş, kazağım yok, onu giyememiştim. Sulu sepken çıplak boynuma, kollarıma, artık benim olmayan yüzüme yağıyor. Çamaşırımdaki kan lekeleri karanlığın içinde koyu mor benekleniyor. </p><p class="calibre1">
  Sürükleyerek yeniden eve sokuyor beni, merdivenlerde umutsuzca bırakıyorum kendimi. Ağrılı bir gerginlikle her yanım zonkluyor, yüksek gerilime kapılmışım gibi titriyorum. </p><p class="calibre1">
  Sürünerek yatağıma gidiyorum. Kendimi yatağa atıyorum. </p><p class="calibre1">
  Kapının çalındığını Ayhan’ın gidip açtığını duyuyorum yattığım yerden. </p><p class="calibre1">
  Polis. </p><p class="calibre1">
  Telefon edildi de, diyorlar. </p><p class="calibre1">
  Yok bir şey, diyor Ayhan, gerçekten yok. </p><p class="calibre1">
  Güçlükle kalkıyorum, duvarlara tutunarak kapıya gidiyorum. Ayhan itmek istiyor beni ama geç kalıyor, gördüler bile. </p><p class="calibre1">
  Beni evime götürün, diyorum polislere, evime gitmek istiyorum. </p><p class="calibre1">
  Kapıyı örtmek istiyor Ayhan. </p><p class="calibre1">
  Aile kavgası, önemli değil, diyor. </p><p class="calibre1">
  Beni öldürmek istiyor, diyorum. Burda kalamam. </p><p class="calibre1">
  Evli misiniz? diye soruyor biri. </p><p class="calibre1">
  Evet, karım, diyor Ayhan. </p><p class="calibre1">
  Götürün beni, diyorum yeniden. Cinayet işlenecek yoksa. </p><p class="calibre1">
  Götüremeyiz, diyor öteki polis. Aile içi durumlar. </p><p class="calibre1">
  Karışamayız. Bir şikayetiniz varsa yarın sabah adli tabiplikten rapor…. </p><p class="calibre1">
  Ayhan içeri itiyor beni. </p><p class="calibre1">
  Bitti, geçti, bir şey yok, gidebilirsiniz, diyor polislere. </p><p class="calibre1">
  Polis kutsal aile yuvasına karışmıyor, kutsallığı bozulmasın diye. Koca kutsal aile kurumunun başkanıdır, döver de sever de öldürür de. Ama sağ</p><p class="calibre1">
kalmayı başarırsan gider dilekçeni verirsin savcılığa. Bileğine mor bir damga vurup adli tabibe gönderirler seni. Zabıtlar tutulur, raporlar alınır. </p><p class="calibre1">
Bu arada tarafları barıştırmaya çalışmak insanlık gereğidir kuşkusuz. Önemli olan aileyi ayakta tutabilmek. Polis karı koca kavgalarına karışmıyor demek. </p><p class="calibre1">
Her şeye karışıyor ama buna karışmıyor. Zararlı düşüncelere karışıyor, zararlı eylemlere altı yıl ceza kesiyor, ama aynı adam karısını dövdüğünde karışmıyor. </p><p class="calibre1">

</p><p class="calibre1">
  Ağlıyorum ve öfkeyle kapı pervazını tekmeliyorum. </p><p class="calibre1">
  Bitmiş tükenmiş, yere, kapının arkasına bırakıyor kendini Ayhan. Sırtını</p><p class="calibre1">
kapıya yaslayarak oturuyor. Hıçkıra hıçkıra ağlıyor, yalvarıyor. </p><p class="calibre1">
Yanımda kal, böyle ayrılamayız biz. İkimiz de dağılır gideriz. Burda kal, ben seni iyileştiririm… </p><p class="calibre1">
  Yararı yok, bırak da gideyim… </p><p class="calibre1">
  Ben böyle bir şey yapamazdım… Nasıl oldu bilmiyorum. Yapmamalıydım… </p><p class="calibre1">
  Götür beni diyorum… Biraz dinlen, sonra götür beni… </p><p class="calibre1">
  Gün ağarıyor. Öne yanına oturuyorum. Yağmurun arabanın camlarına vuran sesinden başka ses yok sabahın içinde. Kolları iki yanına sarkmış, gevşek, yorgun, oturuyor Ayhan direksiyonda. Kullanabilecek mi arabayı? </p><p class="calibre1">
  Motoru çalıştırıyor, bekliyoruz. </p><p class="calibre1">
  Gidemezse gidemeyiz. Hiç değilse birlikte ölürüz. Ölüm paklar artık bizi. </p><p class="calibre1">
  Yalpalayarak yol alıyoruz. Bir o yana bir bu yana savrularak. Ne olursa olsun. Ölüm paklar bizi artık. </p><p class="calibre1">
  Yüzüme dokunuyorum. Benim yüzüm bu. </p><p class="calibre1">
  Geriye dönmek istiyorum, diyorum Onur’a. Oysa zaman durmadan ileriye doğru akıyor. İşte yine sonbahar geldi. Sonra kış. </p><p class="calibre1">
  Sımsıkı sarılıyorum ona. </p><p class="calibre1">
  Bazen geceleri birden uyanıyorum ve sesini duyduğumu sanıyorum, diyorum. </p><p class="calibre1">
Penceremin altından, sokaktan geçen birinin ayak sesleri seninkine benziyor kusursuz bir biçimde. Sonra her kapı çalınışında sen geldin sanıyorum ve telefon her çalışında senin sesini duymak için koşup açıyorum. </p><p class="calibre1">
  Yüzümde gezdiriyor parmaklarını ince dokunuşlarla. </p><p class="calibre1">
  Şimdiye kadar hep ölümün dayanılmaz yalnızlığının ve acının resmini yapmaya çalıştım, diyor Ama bu sıcaklığı, bütünlenmeyi denemeliyim artık. </p><p class="calibre1">
Bedeninin ipeksi yumuşaklığını, yüzünün anlamlı derinliğini anlatabilmek nasıl da zor ve güzel olabilir kimbilir. </p><p class="calibre1">
  Bir savaş sonrası terkedilmiş bir kentin bomboş sokaklarından geçiyoruz ağır ağır. Kendiliğinden gidiyoruz sanki, Ayhan’ın hiç bir gayreti olmadan. </p><p class="calibre1">
Uzun zig zaglar çizerek. Kendi elimizle yarattığımız yıkımın ortasında ikimiz de tam olarak ne olduğunu anlayamadan. </p><p class="calibre1">
  Ne zamandan beri, yaşamımın, özgürlüğümün önündeki tek engel gibi görünüyor bana Ayhan? Ne zamandır bunu ona sezdirmekten, söylemekten korkarak, uzun yürüyüşlerimizden, başbaşa yediğimiz akşam yemeklerinden ve onun kıskançlıkla çoğalmış isteklerinden tat alıyormuş oyunu oynuyorum kendim de bilmeden ve beceremeden? Aramızdaki içtenlik yaralar alıncaya, coşkularımız yapay ve iğreti, konuşmalarımız zorlanmış ve neşesiz hale gelinceye kadar ne kadar zaman geçti? </p><p class="calibre1">
  Niye korktum bu kadar Ayhan’ı yitirmekten? Beni Onur’a sürükleyip duran o amansız duygunun freni olduğu için mi? Her şeye karşın Ayhan’la aramdaki bağın daha kalıcı, daha güvenli, daha sağlam olduğunu ve Onur’a duyduğum sevginin sürebilmesi için gereken ustalığın Onur’da var olmadığını görmüş</p><p class="calibre1">
oluşumdan mı? </p><p class="calibre1">
  En sonunda tutulduğum illetin iyileşir bir hastalık olduğuna ve bu kendimi yitirme günlerinde Ayhan’ı gözden çıkarmamam gerektiğine inanmaya mı</p><p class="calibre1">
çalıştım? </p><p class="calibre1">
  Yokuşun ortasında evin önünde duruyoruz. İnmeye davranıyorum. </p><p class="calibre1">
  Lastik patladı galiba, diyor. </p><p class="calibre1">
  Üzerindeki eşofman kan içinde. Yüzü bembeyaz, kıpırtısız ve ölü. Saçları</p><p class="calibre1">
karmakarışık. Spor ayakkabılarının içinden görünen beyaz çorapları kana, çamura bulanmış. Peşimden çoraplarla koşmuş sokakta. </p><p class="calibre1">
  İnip kapıyı çarpıyorum. </p><p class="calibre1">
  Kömür tozu, nem, beton ve haşlanmış lahana kokan o bayat kokuyla çıkıyorum merdivenleri yeniden. Gazım var mıydı? </p><p class="calibre1">
  Evet, biraz var. Çok üşüyorum. Üstüste iki kazak geçiriyorum üstüme. </p><p class="calibre1">
Benim evim burası. Sıradan, derme çatma küçük evim. Sığınağım. İyileşirim burada, yaralarım kapanır. Bundan böyle özgürüm. </p><p class="calibre1">
  Yüzüme bakıyorum aynada, korkunç! İşte sonunda ben de kocalarından dayak yiyen kadınlar kervanına katıldım. Onlara ne önereceğim peki Güzide Abla olarak? </p><p class="calibre1">
  Üstelik artık nasıl olur da insanların birbirleriyle evlenmelerine aracılık edebilirim ki? </p><p class="calibre1">
  Mutfağa giriyorum. Biraz buz koymalıyım yüzüme. </p><p class="calibre1">
  Ayhan defolup gitmiş olmalı bir daha dönmemek üzere. </p><p class="calibre1">
Pencereye yaklaşıp, emin olmak ister gibi sokağa, aşağıya bakıyorum. </p><p class="calibre1">
  Hayır, hala orada. Karla karışık yağan yağmurun altında, elleri çamur içinde lastik değiştirmeye çalışıyor. Ama beceremiyor. Lastiği yerine oturtmaya çalışırken ağlıyor, hıçkırıklarla sarsılıyor gövdesi. Elleri birbirine dolaşıyor. Ağlıyor. </p><p class="calibre1">
  Ona bakıyorum kaskatı kesilerek. </p><p class="calibre1">
  Lastiğe bir tekme atıyor. Ağlıyor. Gözyaşları yüzüne yağan yağmura karışıyor. Hıçkırarak, ağzını acıyla yayarak ağlıyor. </p><p class="calibre1">
  Otobüsümün geciktiği bir sabah Balıkesir otogarında ağlayan adamı</p><p class="calibre1">
anımsıyorum birden. Onur’un kendi kendime kurduğum geçmişine kattığım, ona bağışladığım adamı. `Bir sıraya çökmüş katılarak, ölesiye, yapayalnız ağlayan, başını kaba köylü ellerinin içine almış, gözyaşlarını kirli mozaik zemine akıtarak, tükenmiş gövdesi hıçkırıklarla sarsılarak, büyük bir acıyla ağlayan’ o adamı. `Kimseyi, hiç bir şeyi görmeden duymadan ağlayan’ o adama nasıl saygıyla, ürpererek baktığımı. </p><p class="calibre1">
  Yanına yaklaşıp acısını dindirebilmeyi ne çok istemiştim o anda. Nasıl da insanca dokunaklıydı o ağlayış ve benim çaresizliğim. </p><p class="calibre1">
  Ayhan’ın sokakta kalmış küçük bir çocuk gibi arabanın üstüne kollarını</p><p class="calibre1">
koyup kapanarak deliliğe varan bir ağlama nöbetine tutulmuş, kahırla, pişmanlıkla, kendinden geçmişlikle ağlayışına bakıyorum. </p><p class="calibre1">
  Birdenbire pencereyi açıyorum, sesleniyorum. </p><p class="calibre1">
  Ayhan! </p><p class="calibre1">
  Sırılsıklam başını bana kaldırıyor. </p><p class="calibre1">
  Yukarı gel, diyorum. </p><p class="calibre1">
  Şaşkın bana bakıyor, anlayamıyor. </p><p class="calibre1">
  Yukarı işareti yapıyorum elimle. </p><p class="calibre1">
  Soyuyorum, duşun altına sokuyorum onu. Ağlaması kesilmiyor. Suyu bir an için soğutuyorum, ayılır gibi oluyor. Bir bebek gibi sarıyorum o bir zamanlar çok sevdiğim bedenini havlulara özenle. Sobanın yanına oturtup kuruluyorum. Genişçe bir pamuklu fanilayla, bir pijama altı ve en büyük kazağımı giydiriyorum ona. Onbeş dakika uyuyor. Yatışmış ama kederli bir yüzle uyuyor. </p><p class="calibre1">
  Sonra hiç konuşmadan kahvaltıya oturuyoruz. Çayını karıştırıyorum. Koyu bir kahve içiriyorum ardından. Ekmeğine reçel sürüp önüne koyuyorum. </p><p class="calibre1">
Yiyemiyor. Divana yatırıyorum onu yeniden, üstünden çıkanları kurutmaya çalışıyorum biraz olsun. </p><p class="calibre1">
  Çıkarken kapı arkasında bir an birbirimize bakıyoruz. Bir daha görüşemeyecek iki eski dost vedalaşırmış gibi kucaklaşıyoruz. Birbirimize, birbirimiz için taşıdığımızı sandığımız anlamların çok ötesinde bağlarla bağlı olduğumuzu sezerek. İyiliğin ve kötülüğün, dostluğun ve düşmanlığın, güzelliğin ve çirkinliğin sevginin ve nefretin çok ötesinde bağlarla. </p><p class="calibre1">
  Bağışla beni, diyor usulca. </p><p class="calibre1">
  Kapıyı kapatıyorum. Holde, kendi karanlığımın içinde, onun merdivenlerde uzaklaşan ayak seslerini dinliyorum. </p><p class="calibre1">
  Üşüyorum. Elimdeki buz torbasını yüzünde gezdiriyorum ve karanlığın uğultulu sesini dinliyorum. Durdurulmaz bir istekle beni çağıran sesini. </p><p class="calibre1">
Keskin bir düşme isteği ve hiçleşme içinde yaşamım boyunca geride bıraktıklarımı</p><p class="calibre1">
düşünüyorum. </p><p class="calibre1">

</p><p class="calibre1">
  Bir evin tuğla mutfak döşemesini, mavi muşamba serili bir masayı, terliklerin kapı ağzında çıkarıldığı bir odanın limon küfü badanasını. </p><p class="calibre1">
Bağ arabalarının demir tekerleklerinin parke döşeli bir yolda tıngırdayan sesini dinlediğim bir balkonu, bir doğumevinin sancı odasını, ayın dağların ardında battığı bütün kentleri. </p><p class="calibre1">
  Bir sabah geceden kalma bir sevinçle uyanışımı, adsız ve sınırsız bir hüzünle bir kentten ötekine gitmek üzere yola çıkışlarımı, bir yolun sonunda yeniden yola çıkmak zorunda olduğum bir sabahı. Asya Oteli’ni ve bütün otel odalarındaki yalnızlıklarımı, bir daha hiç dönmeyeceğimi bildiğim bir sokağa son kez baktığım bir pencereyi. </p><p class="calibre1">
  Sözcüklerini anımsayamadığım bir tartışmayı, birini bir akşamüzeri bir yerlerde bırakıp gittiğimi. Kendimi bir akşamüzeri bir yerlerde unutup gitmek istediğimi. </p><p class="calibre1">
  Bir bakışı, bir baş eğişi, uzanan bir eli. Gözlerim dolarak güldüğümü, önemsemez görünmelerimi. </p><p class="calibre1">
  Şimdiki yaşamım bütün bu kırık dökük parçalardan oluşuyor işte. </p><p class="calibre1">
Geleceğimden bunlardan daha çoğunu bekleyemem artık. </p><p class="calibre1">
  Kentin derin uykularda olduğu saatlerde bomboş sokaklardan geçiyorum. </p><p class="calibre1">
İnce bir sis çöp yığınlarını, köpek pisliklerini ve sarhoş kusmuklarını</p><p class="calibre1">
görünmez kılmış, düşsel, yumuşacık bir örtüyle sarmalamış İstanbul’u. </p><p class="calibre1">
Sahipsiz, özgür, tastamamım. Durmaksızın yürüyorum. Belli bir amaca, belli bir yere, belli birine doğru değil, öylesine yürüyorum. Ayaklarım ağırlıklarını yitirmişler. Belki de görünmez bir çift kanat var omuzlarımda da hafifçe uçuyorum. </p><p class="calibre1">
  Gün doğuyor minarelerin arkasında. Yürüyorum. </p><p class="calibre1">
  Ulu çınarlarla çevrili bir avluya çıkıyor yolum. Yolum izim yok ama, çıkıyor işte. </p><p class="calibre1">
  Sakallı şişman bir adam eski bir çeşmenin başında durmuş horoz biçiminde kocaman, kağıt bir balonu ona bağlı bir çarkın kolunu çevirerek hızla döndürüyor. Durup ona bakıyorum. Horozun üzerine renkli, parlak kağıtlardan yapılmış balık pulları yapıştırılmış. Her dönüşte mermer çeşmenin köşe taşına değen kan kırmızısı ibik balonun içindeki ışığı bir an yakıp söndürüyor ve bu sırada horozdan garip bir ses çıkıyor. Bir bayram yerinde sevinçten esrikleşmiş çocuk saflığıyla bakıyorum balona. </p><p class="calibre1">
  Sonra bir el uzanıyor ve bu gösteri için sakallıya para veriyor. Kesme cam paralar. Başımı çevirip elin sahibine bakıyorum. Lacivert tayyörlü bir kadın bu. Başında mor şeritli beyaz bir şapka ve ayaklarında kara yatılı</p><p class="calibre1">
ayakkabılar var. Giysilerinin kumaşı kaba, diri, gar memuru Sümerbank, parasız yatılı kız okulu Sümerbank’ı. </p><p class="calibre1">
  Kadına bakıyorum bunu daha önce akıl etmemiş olduğuma yerinerek ben de para veriyorum adama. Ama benim paralarım cam değil. Ortası delik ikibuçuk kuruşlarım var benim. Olsun, gene de sevinerek alıyor ihtiyar. </p><p class="calibre1">
  Kadın bana gülümseyip yürümeye başladığında garip bir çekimle arkası ndan gidiyorum. Bir süre konuşmadan sokak aralarında dolaşıyoruz. Balkonunda sardunya saksıları dizili ahşap bir evin penceresinde bir kadın ağlıyor ve erken kalkıp kapısının önünü süpürmekte olan bir başka kadına, o gece kocasının hiç yüzünden kendisini dövmüş olduğunu söylüyor. Böyle sıradan şeyler bizi ilgilendirmediği için yürüyüp geçiyoruz oradan. </p><p class="calibre1">
  Düzgün adım yürüyoruz. Kent uyanmaya başlıyor. </p><p class="calibre1">
  Bir şoför eski bir Kadıköy-Pendik minibüsünün altına yatmış emektarın barsaklarını kurcalıyor. Bir vitrinin önünde durup kitaplara bakıyoruz. Ama daha dün yengem kitaplarımı bodruma sakladığı için yeni kitap almayı</p><p class="calibre1">
düşünmüyoruz. Zaten kitapçı da daha açılmamış. Ders çalışmamı, çok çalışmamı, sınıf birincisi olmamı istiyor yengem. Ama bir türlü olamıyorum. </p><p class="calibre1">
Kitaplar yüzünden, diyor yengem dayıma. İpe sapa gelmez kitaplar yüzünden. Nerden buluyor bilmem. Harçlığını kitaplara yatırıyor. Ben Edirne Öğretmen Okulu’nda okurken bütün harçlıklarımı biriktirir tatile giderken kardeşlerime çikolata alırdım. Bu kitap alıyor. Kötülükler aşılıyor bu kitaplar çocuklara. Görmeyeyim, diyor, parçalarım, sobaya atar yakarım haberin olsun… Otur dersine çalış. Bak, gene üç almışsın matematikten. </p><p class="calibre1">
  Yürüyoruz. Kadının şapkasındaki mor şeridin ucu sallanıyor adım attıkça ve bu hoşuma gidiyor. Ama konuşmuyorum onunla. Kimi zaman ben önde o arkada, bazen de o önde ben arkada yürüyüp duruyoruz. </p><p class="calibre1">
  Belediye sebze ve meyve halinde sandıklar kamyonlardan indiriliyor. </p><p class="calibre1">
Çürükleri alta diziciler yoğun bir uğraş içinde ter dökerek aralıksız çalışıyorlar. Parmakları ne sihirdir ne keramet işliyor durmadan, çıplak gözle seçilemez bir çabuklukla. </p><p class="calibre1">
  Oyalanıyoruz orda burda. Sirkeci garından Güney Kutbu istikametine gidecek olan Güney Ekspresi beş dakika sonra kalkmak üzere. Sayın yolculardan yerlerini almaları rica ediliyor. Ama biz Kuzey Kutbuna gitmek istiyoruz ve aslında sakıncalı olduğumuzdan pasaport alamadığımız için bundan da vazgeçmek zorunda kalarak yerlerimizi alamıyoruz. Gar Kahvesinde Ret Kit okuyan polislere görünmeden sıvışıyoruz ordan çabucak. </p><p class="calibre1">
  Yürüyoruz. Oyalanıyor, bakınıyoruz. Kimse bizi yadırgamıyor. Sanki görünür değiliz. Zaten görünür olsak polisin çoktan yolumuzu kesmesi gerekirdi. </p><p class="calibre1">
Sabahın köründe iki kadın nereye gidiyoruz böyle? Sıkıyönetimden haberimiz yok mu? Artık yok. Yıllardır sıkıyönetim altında yaşıyoruz, alıştık, sıkıyönetim olduğunun farkına bile varmıyoruz. Unuttuk ve kimse bize şaşmıyor. Bu garip şapka bu kadının başındayken bile şaşırtmıyoruz kimseyi. </p><p class="calibre1">
  Kim bu kadın peki? Neden benimle yürüyor? Yol ortasında durup ona dikkatle bakıyorum. Biraz bana benziyor, andırıyor yani. Ama kararsız ürkek, edilgen görünümüyle herkesin suyuna gidebilir ve bu yüzden düş kırıklıklarına uğrayabilir biri izlenimi uyandırıyor bende aynı zamanda. Böylelikle hiç</p><p class="calibre1">
benzeşmediğimizi anlamış oluyorum. Gene de uzun zamandır tedirginliğin ne olduğunu unutmuş olmama karşın tedirginlik duyuyorum. </p><p class="calibre1">
  Sorumluluk taşıyan aklı başında bir kadın olmadığımı anımsıyorum çünkü ve durup dururken canım sıkılıyor. Neyse birlikte yürüyor olmamız yalnız başına dolaşmamdan iyidir diye düşünüyorum ve eve nasıl döneceğimi aslı nda bir evim olup olmadığını bile çok iyi bilmediğimi ayrımsıyorum o anda, beklenmez bir biçimde. </p><p class="calibre1">
  Bir çok kez bir kentten bir başka kente, bir evden ötekine taşınmış</p><p class="calibre1">
durmuş olduğumu, ölçülerin tutmaması yüzünden her seferinde değişik mutfak perdeleri dikmek zorunda kaldığımı, bütün bu olağanüstü dönemlerde toptan yaşamımın epeyce bir bölümünü sıkıyönetim altında mutfak dolapları</p><p class="calibre1">
yerleştirme ve yeni düzenler kurmakla geçirdiğimi anımsıyorum sonra. Yatak odalarını geçilmez yapan kümbet gibi hazır dolaplar yüzünden gömme dolaplı</p><p class="calibre1">
evler aradığımı ama insanların rengi karyola takımlarına uymuyor diye gömme dolapları yeğlemeleri nedeniyle bulamadığımı, hazır dolaplara ve odanın bir yanından öte yanına yatağın üzerlerinden atlayarak geçmeye alışmak zorunda kaldığımı anımsıyorum. </p><p class="calibre1">
  Sonuçta sokaklarda gezerken, bir evim olsun olmasın, başımı pencerelere kaldırıp `Kiralık’ levhaları arayarak yürüme saplantısına saplanmış</p><p class="calibre1">
bulunduğumu o sürekli ve bezdirici boyun ağrılarımın tanısı konulamamış</p><p class="calibre1">
nedeninin tam da bu olduğunu anlıyorum birden. Ayrıca kim bilir kaç kez çiğnenme, belediye çukurlarına düşme, elektrik direklerine çarpıp başımı</p><p class="calibre1">
gözümü yarma tehlikeleri atlattım bu saplantı yüzünden. Bir kez karpuz kabuğuna basıp düştüm, kalça eklemim yerinden oynadı, bir başka sefer seyyar kasetçinin arabasına tosladım. </p><p class="calibre1">
  Ama neyse onu ucuz atlattım. Bir pencerede bir kağıt görmeyeyim, deliye dönüyorum. Yüreğim oynuyor, yaklaşıyorum hemen, yazıyı okuyorum. Telefon numarasını alıyorum eğer kağıttàtutuldu’ ya dàsatılık’ yazmıyorsa tabii: Telefon defterlerimin iç kapakları neyin nesi olduğunu sonradan anlayamadığım kargacık burgacık numaralar ve adlarla doldu bu nedenle. </p><p class="calibre1">
Dervişoğlu, Muhammet, Koşuyolu, Kızıltoprak, ev, iş, öğleden önce, akşam, Yeşim Pastanesi, soldan üç, arka kapı, altı peşin, kap. yok. gibi anlaşılmaz sözcüklerle… Bu işlerde iyice uzmanlaştım tabii. Emlakçılarla komisyon bedeli pazarlığı bile yapar oldum artık. </p><p class="calibre1">
  Huzursuzluğum giderek çoğalıyor. </p><p class="calibre1">
  Kim bu kadın? Niye beni izliyor? Sivil mi, Mit ajanı mı? Yoksa Kiralık Evleri Koruma Derneği gönüllü üyesi mi? </p><p class="calibre1">
  Sonunda dayanamayıp önümde yürüyen kadına sesleniyorum. </p><p class="calibre1">
  Hey, sen! </p><p class="calibre1">
  Durup bana dönüyor, birbirimize bakıyoruz. Boynu eğik, suskun, iyilikle gülümsüyor bana. Benim bir zamanlarki gülümsememe benziyor gülümsemesi az buçuk. </p><p class="calibre1">
  Kimliğiniz lütfen! diyorum içim daralarak. </p><p class="calibre1">
  Off. Demek ki bu kimlik sorma işi o kadar da kolay bir iş değil… Polis de insandır. Onun da içi daralır kimlik, pasaport, sabıka kaydı, evlenme cüzdanı, ikamet kağıdı sorarken insanlara belki. Polis de yer içer, Red Kit okur, çocuğunu Luna Parka götürür, karısını döver, soyunur dökünür, üniformayla yatıp kalkmaz. Her insanın bir insan yanı vardır kabuğunun altında. </p><p class="calibre1">

</p><p class="calibre1">
  Kimliğinizi görebilir miyim, diyorum yüreğim küt küt atarak. </p><p class="calibre1">
  Heyecanlanıyor. Belki de polis sanıyor beni. Belki değil yüzde yüz. Elleri titreyerek çantasını açıyor, eski bir Nüfus Hüviyet Cüzdanı çıkarıp korkulu gözlerle bana uzatıyor. Sert ve polisçe bir hareketle Hüviyeti elinden çekip alıyorum, açıp bakıyorum. </p><p class="calibre1">
  Bazı sayfalar yırtılmış ve selobantla yeniden birleştirilip yapıştırılmış. </p><p class="calibre1">
Hayret! Bir zamanlar benim de böyle bir hüviyet cüzdanım vardı. Oğlum bebekken eline geçirip yırtmıştı da aynı yerlerden yapıştırmıştım. </p><p class="calibre1">
İşkilleniyorum şimdi işte… Sinirli sinirli fotoğraflı ilk sayfayı</p><p class="calibre1">
açıyorum. Olamaz! Benim bu… Suna. Yirmibir yaşındaki Suna. Giresun Nüfus Dairesinden `Zayiinden’ yanìBu suretle’ verilmiş nüfus kağıdım benim bu… </p><p class="calibre1">
  Su, diyorum, Su, seni aptal! Gene sen ha? Nasıl da tanıyamadım seni, çok değişmişsin. </p><p class="calibre1">
  Asıl sen değişmişsin Na, diyor. N’oldu sana böyle? </p><p class="calibre1">
  Ne bu yüzünün hali, kim vurdu gözüne? </p><p class="calibre1">
  Bir şey değil, kapıya çarptım, geçer, diyorum. Sen asıl kendinden sözet. </p><p class="calibre1">
  Eh, ben de biraz değiştim birlikte yaşadığım erkeklere benzemeye çalışırken, diyor Su. Hepsinden bir şeyler kaptım elimde olmadan ve zorunlu olarak. Sonunda böyle tanınmaz olmuşum demek ki, boşver. İyi ki sana rastladım Na, öyle uzun zamandır arıyordum ki seni… </p><p class="calibre1">
  Kusura bakma ama ben seni istemiyorum, diyorum, umutsuzca. Sağlıklı bir durum değil bu. Yıllardır senden kaçıp kurtulmaya çalışıyorum, bıktım senin o onulmaz yaralarından, biliyorsun. Neden olmadık yerlerde karşıma çıkmaktan usanmıyorsun bir türlü? </p><p class="calibre1">
  Sensiz yapamıyorum Na, diyor ağlamaklı bir sesle. </p><p class="calibre1">
  Boşalttığın son ev de tutulmuş hemen. Nereye gideceğimi bilmiyorum. Yardım etmelisin bana. Bunlar senin yüzünden başıma geldi çünkü. </p><p class="calibre1">
  Beni ilgilendirmiyor, bana ne? Sokakta yat istersen umurumda bile değil, diyorum. </p><p class="calibre1">
  Ama geceleri sokağa çıkma yasağı var biliyorsun, diyor. Hemen ağlamaya başlıyor. </p><p class="calibre1">
  Evin tutulmuş olduğundan emin misin? diye soruyorum. </p><p class="calibre1">
  Evet, sokağa bakan pencereyètutuldu’ yazısı asmışlar, diyor. </p><p class="calibre1">
  İnanmazlıkla başımı sokağa çeviriyorum. Eski evim az ötemizde öylece duruyor. Balkondaki kakaları arınmamış çocuk bezleri rüzgarda sallanarak kuruyor. Hemen tutulmuş ha? Mutfak perdeleri asılmamış daha. Bir önceki evinkiler uymamış. Pencere içine tahta bir havan ve deterjan kutuları</p><p class="calibre1">
konmuş. Pencere kolunda bir düdüklü lastiği sallanıyor. Kim tutmuş, ne çabuk! Soluk aldırmıyorlar insana bunlar da… </p><p class="calibre1">
  Kim tutmuş? diye soruyorum Su ya. </p><p class="calibre1">
  Bilmiyorum, diyor Su ağlıyor. </p><p class="calibre1">
  Ben sokakları seviyorum. Yolculukları, oradan oraya gitmeleri. Su evlere, ev içlerine, oturup kalmalara tutkun. </p><p class="calibre1">
  Neyse, yürüyelim ve boş pencereler arayalım şimdi. `Kiralık’ levhalarına bakalım… Su ya bir yer bulmaya çalışalım. </p><p class="calibre1">
  Evim dar olmasa gel derdim, diyorum Su’ya. Ama bana bile yetmiyor. Ne yapsak acaba? </p><p class="calibre1">
  Ben bir köşede kıvrılır yatarım, sana yük olmam, diyor yalvarır gibi. </p><p class="calibre1">
  Geçinemiyoruz, diyorum. Olmaz! </p><p class="calibre1">
  Tam bu sırada bir köşeyi dönüyoruz ve döner dönmez de Ayhan’la karşılaşıyoruz. Buna hiç hazırlıklı değildim henüz, çok çabuk oldu, çok çabuk… </p><p class="calibre1">
  Kaygılı, dargın yaklaşıyor Ayhan. Nerelerdeydin? diye sormuyor bana. </p><p class="calibre1">
Sormadığı, bana kayıtsız kaldığı için kötü oluyorum, güceniklik boğazımı</p><p class="calibre1">
yakıyor. Bu aldırmazlığa dayanamam. Bu gerginliği yumuşatmak zorundayım. </p><p class="calibre1">
Yanında olmadığım süre içinde onun bilmediği ve hoş görmeyeceği kötü şeyler yaptığımı sanmasın diye, çabuk çabuk konuşarak, uzun uzun ve neşeyle avludaki ışıklı horozu anlatıyorum ona. </p><p class="calibre1">
  İşte bu da arkadaşım Su, diyorum. Tanığımdır, yemin ederim. Birlikte izledik horozu ve yürüdük. Hava güzeldi, kent sessizdi, kimse yolumuzu kesmedi. </p><p class="calibre1">
  Doğru mu diye sorar gibi Suya bakıyor Ayhan. Su çekingen onaylıyor. </p><p class="calibre1">
  Evet, diyor, evet çok hoştu. Keşke sen de görseydin o ışıklı balığı… </p><p class="calibre1">
  Horozdu, diye düzeltiyorum. Biliyorsun ki ibiği vardı. </p><p class="calibre1">
  Hayır, sanırım balıktı, rengarenk pullarını görmedin mi? diyor Su. </p><p class="calibre1">
  Kesinlikle horozdu! diye yükseltiyorum sesimi. </p><p class="calibre1">
  Neyse canım, ikisi arası bir şey de olabilir, diye araya giriyor Ayhan. </p><p class="calibre1">
Benim yeni insanlarla tanışmamı, eski arkadaşlarımla bir arada bulunmamı, kısaca hep insanların arasında olmamı içtenlikle onaylamış ve desteklemiştir her zaman. Böylece kötülüklerden, bencilliklerden ve hastalıklardan arınacağımı, iyileşip düzeleceğimi ummuştur nedense. </p><p class="calibre1">
  Su’nun yolunu şaşırmış olduğunu söylüyorum Ayhan’a. Evi barkı yok. Yardım etmek zorundayız ona. Beklediğim gibi coşkuyla benimsiyor, kabulleniyor düşüncemi hemen. İki kolunu ikimizin omuzuna atarak ortamıza giriyor. </p><p class="calibre1">
Yürümeye başlıyoruz üçümüz. Güvence altındayız işte yeniden… </p><p class="calibre1">

</p><p class="calibre1">
  Ama ben biraz aksıyorum. Daha ilk adımlarda tökezliyorum, geride kalıyorum. Su ise çabucak, istekle, sevinçle uyduruyor adımlarını Ayhan’a. </p><p class="calibre1">
Alt kat komşum telefonumun naklinin yapılmış olduğunu bildiren kağıdı</p><p class="calibre1">
getiriyor. Ben yokken gelmiş, o almış. Bağlanabilmesi için postaneye gidip randevu almam gerekiyor. Nuriye Hanım o sabah namaza kalktığında görmüş</p><p class="calibre1">
Ayhan’ın sokakta ağlayışını. </p><p class="calibre1">
  Olur böyle şeyler, hepimiz yaşadık, diyor. </p><p class="calibre1">
  Hepimiz derken kimden söz ediyor acaba? </p><p class="calibre1">
  Yüreğim paralandı diye sürdürüyor sözünü. Seni çok seviyor olmalı. Benimki domuz gibiydi hain. Boşanacak mısınız? Yok, boşanma sakın. Çok zor, çok zor kızım dulluk. Karı koca arasında olur bunlar, geçer, unutulur… </p><p class="calibre1">
  Nasıl boşanacağız? Konuşmamız gerekiyor mu bir daha. Sanmam. Bir avukat bulmalıyım. Tanıdık kim var? Avukatım tanıdık olmalı mı, olmamalı mı? Ayhan belki Sermet’e yükler bu işi de… </p><p class="calibre1">
  Yeniden buraya geldiğim sabahtan bu yana, iki gündür pek az yedim. Süt, çay, bisküvi ve peynirle yetindim. </p><p class="calibre1">
  Dışarı çıkıp bir şeyler almalıyım artık. Gazım da bitmek üzere üstelik. </p><p class="calibre1">
Dışarı çıkmak zorundayım. </p><p class="calibre1">
  Çok uzun kalıyorum aynanın önünde. Yeni bir yüz yaratmayı deniyorum. </p><p class="calibre1">
Yeni bir kadın. Renkli kalemler, sıvılar, tozlarla yeniden biçimlemek istiyorum kendimi. </p><p class="calibre1">
  Kapı önleri, kapı arkaları, kapı eşikleri geliyor aklıma. Yüzümün benim şimdiki yüzüm olmadığı, Su ya da Na olmadığı zamanlar. </p><p class="calibre1">
  Sonra aynalar. Bir çok yer ve zamanda, otel motel odalarında, apartman dairelerinin girişlerinde, tren tuvaletlerinde, işkembecilerde, otomobil ve otobüslerin dikiz aynalarında, garlarda, terzilerde, giyim mağazalarının daracık deneme kabinlerinde beni başka başka yüzlerle yansıtmış olan aynaları</p><p class="calibre1">
düşünüyorum. </p><p class="calibre1">
  Pembe, koyu sıvıyı üstüste sürüyorum yüzüme. Sahneye çıkacak bir oyuncunun alışkın elleriyle, ustalıkla ve canlandıracağım kişi olabilme çabasıyla. </p><p class="calibre1">
Alkışlar ve ıslıklar duyuyorum. Bravo Na, sesleri. Yuhalar, in aşağılar… </p><p class="calibre1">
Hiç böyle bir yüzüm olmuş muydu? </p><p class="calibre1">
  Sağ gözümün yarı açık gözkapağının altında koyu yeşil, yosun tutmuş bir cam parçası var. Hareketsiz, hiç bir duygu yansıtmayan bir taş. Gene de garip bir biçimde hala görüyor. Beni görüyor, aynanın içindeki palyaçoyu. </p><p class="calibre1">
  Òlur böyle şeyler,’ diyor, Nuriya’nım. `Geçer.’ Geçer mi? `Hepimiz yaşadık,’ diyor, `hepimiz.’ Hangi hepimiz, kim hepimiz? </p><p class="calibre1">
  Gözlerimi siyah bir gözlüğün ardına gizliyorum, sokağa çıkıyorum. Bundan böyle yağmurlu havalarda güneş gözlüğüyle dolaşan kadınlara daha dikkatli bakacağım. Onların hepimizden biri olup olmadığını düşüneceğim. </p><p class="calibre1">

</p><p class="calibre1">
  Yürüyorum. Ne yana gideceğimi iyice bilmeden. Bundan sonra ne yapacağımı, nereden, nasıl başlayacağımı bilemeden. Yokuş aşağı yürüyorum ve bu yönümü</p><p class="calibre1">
yitirmişlik duygusunu yenmeye çalışıyorum. Yüzümü denizden gelen ince esintiye bırakıyorum. </p><p class="calibre1">
  Bildiğim tek şey hala kendi yüzümü taşıyor oluşum ve bundan yorgunluk duymayışım. Bütün aynalardan bana yansımış olan ve belleğimde birikmiş</p><p class="calibre1">
yüzbinlerce resim içinde, kendi tarihi boyunca nice yüzler, anlar ve anlamlar gizleyip biriktirmiş olan yüzüm. </p><p class="calibre1">
  Kesin bir gün veremeyiz, diyor PTT’deki görevli. Bir kaç gün evde bulunun. </p><p class="calibre1">
Bağlanma emri servise verildi, her an gelebilirler. </p><p class="calibre1">
  Bugün işe başlamam gerekiyordu. Cengiz Bey beni beklemiş olmalı. Telefon edip bu işi yapamayacağımı, caydığımı söylemeliydim ona bu sabah. Selim’i aramıştır belki, Selim de beni. Ayhan evden ayrıldığımı söylemiştir ona. </p><p class="calibre1">
Bütün bunlar benim ne kadar dışımda şu anda. </p><p class="calibre1">
  Kalın bir duvar beni herkesten, her şeyden ayırıyor. Geçici olduğuna inanmaya çalıştığım bir gerçekdışılık duygusu içindeyim. Kendime bakarken hiç tanımadığım birinin karşısında duyabileceğim bir tedirginlik yaşıyorum. </p><p class="calibre1">
Çevremi algılama biçimim yaşamın dışına itilmişlik duygusu uyandırıyor bende ve her şeyi gözlerimin önünden geçen ve katılmayı beceremediğim karışık bir filmin izleyicisi gibi görüyorum. </p><p class="calibre1">
  Bu yüzden belli bir süre hiç bir işim olmamalı benim. </p><p class="calibre1">
  Hiç bir işte çalışmamalıyım. Sokaklarda dolaşmalı bana yabancılaşmış</p><p class="calibre1">
dünyayı yeniden benim kılmalıyım. Ne zamandır okumayı istediğim kitapları</p><p class="calibre1">
okumalı, bir türlü öğrenemediklerimi öğrenmeye çalışmalıyım. Eski arkadaşlarımı</p><p class="calibre1">
aramalı onlarla birlikteyken hoşnutluk duymaya zorlamalıyım kendimi. Yüzüm düzeldikten sonra gidip oğlumu görmeliyim. Bir kaç saksı daha çiçek almalıyım, en az ışık isteyenlerden. Bir süre karmakarışık yaşamımı dolaşmış bir yumağı</p><p class="calibre1">
çözer gibi sabırla çözmeye çalışmak olmalı benim işim. Kendi kendimden başka kimsenin bana yardım edemeyeceğini biliyorum çünkü artık. Ne Güzide Teyze ne Onur ne de başka biri. </p><p class="calibre1">
  Ayrıca yakında bir telefonum olacak. Dost, sıcak bir ses duymak istediğimde sokağa, telefon külübelerine gitmek zorunluluğu yüzünden caymayacağım bundan. </p><p class="calibre1">
  Biraz param var tabii. Başka? Paraya çevirebileceğim başka neyim var? Eski altın zincirim, bir kaç yüzük, küpe, taş… Onları niye saklıyorum? Hangi güne, ne zamana? Üstelik hiç kullanmadığım, takmadığım şeyler bunlar. </p><p class="calibre1">
Şimdilik bu birikimi dikkatle kullanarak her hangi bir işle uğraşabilecek gücü toplamaya çalışmalıyım. </p><p class="calibre1">
  Sonra Düşköy’de bir evim var. Çok darda kalırsam gidip orda oturabilirim bir süre. </p><p class="calibre1">
  Biraz meyve ve sebze alıp eve dönüyorum. Zamanla daha sıcak, daha güzel bir ev olacak burası. Önemli olan burası değil, burada nasıl yaşayacağım. </p><p class="calibre1">
İçimdeki boşluk, kayıtsızlık ve umutsuzluğu yenip yenemeyeceğim. İçimin derinlerindeki ille de birine bağlanma istek ve dürtüsünü alt edip edemeyeceğim. Kırılmış yaşam zembereğimi onarıp onaramayacağım… </p><p class="calibre1">
  Mutfakta biraz salata, bir parça et hazırlıyorum kendime. Hava raporu iyimser, yağmurlu günler yerini güneşli günlere bırakacakmış yakında. Mayıs başında Düşköy’e giderim. Bütün yazı orada geçiririm. Döndüğümde herşeye yeniden başlayacak gücü toplamış olurum. Düş gücüm başarısızlıklarıma katlanmayı kolaylaştırabilir, belleğim beni zorlasa da. Böylece belki kurtulmuşluk değil ama bir parça rahatlama duyabilirim. </p><p class="calibre1">
  Sokaktan bir sebzecinin bağırtısı geliyor. Radyoda Beraber ve Solo Şarkılar var. Oda kapısının yanında duran sehpanın üstündeki telefonum da çalışıyor on gündür. Telefonun yanında, bu eve taşırken Ayhan’ın bana verdiği koltuk duruyor. Bir zamanlar, onun evinde de telefonun yanında duran ve onu götürdükleri sabah onarıp bantladığım kırık koltuk. Hala duruyor bantlar ızgarasında. Nisan güneşi yeşil beyaz kareli minderinin üstüne düşüyor titrek, çekingen bir solgunlukla. </p><p class="calibre1">
  Koltuğa oturup Selim’i arıyorum. </p><p class="calibre1">
  Nerdesin sen? diye bağırıyor. Haftalardır ortada yoksun. Cengiz Abi küplere bindi, söz vermişsin adama… </p><p class="calibre1">
  Arada kalan ben oldum. </p><p class="calibre1">
  Verdiğim sözlerin hepsi yürürlükten kalktı, diyorum. Ölüyordum az kalsın. </p><p class="calibre1">
Bu telefon sana ölüm haberimi de iletebilirdi. </p><p class="calibre1">
  Ne oldu? diye soruyor kaygıyla, kaza filan mı geçirdin yoksa? </p><p class="calibre1">
  Onun gibi bir şey. </p><p class="calibre1">
  Anlattıklarıma inanamıyor. </p><p class="calibre1">
  Olamaz, diyor, Ayhan Abi öyle biri değildir. </p><p class="calibre1">
  Nasıl olduğunu bilmiyorum ama oldu, diyorum. </p><p class="calibre1">
  Doktorum bunun bir çizginin birden kırılıvermesi, öz denetimin yok olduğu bir nokta, umarsızlıkla karışmış korkunç bir bilinç kaybı anı olduğunu söylüyor. Ben de yaşadım bunu bir kaç kez. Bir gece birinin evini kundaklayacaktım neredeyse. </p><p class="calibre1">
  Tamam, insan bunu duyabilir ben de duydum biliyorsun, diyor. Eda’nın o aşağılık herifle, doktoruyla muayene masasında yatıverdiğini duyduğumda onu öldürmeyi çılgınca istemiştim ama gene de el kaldıramadım ona. Hiç</p><p class="calibre1">
olmazsa bana söylemeseydi, bilmesem o kadar acı çekmezdim. </p><p class="calibre1">
  Senin yaptığın da bundan pek farklı bir şey değildi ama, diyorum. Evdeki tüm kırılacak eşyayı parçaladıktan sonra bileklerini kestin. Kendine zarar vermeye çalışarak Eda’yı sindirmeyi amaçladın belki de bilmeden. </p><p class="calibre1">
  Şiddetin bir çok biçimi var. </p><p class="calibre1">

</p><p class="calibre1">
  Aynı şey değil ki. Ne olursa olsun bir insanın ötekine fiziksel acı vererek yola getirmeye çalışmasına karşıyım ben. Ne yapıyorsun peki? </p><p class="calibre1">
  Ayhan’ı bağışlamaya çalışıyorum herhalde. Bu durumu yaratmadaki suçluluk payımı düşünüyorum çünkü durmadan. </p><p class="calibre1">
  Çok hoşgörülüsün. Neyse iyi misin şimdi? </p><p class="calibre1">
  Evet, epeyce düzeldim. Ama dinlenmem gerekiyor. </p><p class="calibre1">
  Güzide’yi bana yıktın gene, diyor. Kırk yılda bir iyilik istedim senden. </p><p class="calibre1">
Neyse haftaya raporum bitiyor, başlıyorum. </p><p class="calibre1">
  Kapı çalınıyor. </p><p class="calibre1">
  Hadi görüşürüz; diyorum. Kapı çalıyor. </p><p class="calibre1">
  Kapıyı açıyorum. Sahanlığın kasvet verici karanlığı içinde Ayhan’ın yüzünü</p><p class="calibre1">
seçiyorum, yabancı ve yitik. </p><p class="calibre1">
  Durgun, isteksiz, devinimsiz bir sesle soruyor. </p><p class="calibre1">
  Girebilir miyim? Kouuşmak zorundayız. </p><p class="calibre1">
  Yana çekiliyorum sessizce. </p><p class="calibre1">
  Kapının açık ağzından geçiyor ve holde duruyor. </p><p class="calibre1">
  Ön odaya yürüyorum yol gösterir gibi. Arkamdan geliyor. Oturuyoruz. </p><p class="calibre1">
  Nasılsın? diye soruyor. </p><p class="calibre1">
  İyiyim. Sen? </p><p class="calibre1">
  Suna… </p><p class="calibre1">
  Bana hep çok ciddi bir durumdan söz edeceğini duyumsatan sesiyle söylüyor adımı yine. Tedirginlik içinde bekliyorum. Bana ne söyleyeceğini ve benim söylediğine tepkimin ne olması gerektiğini düşünüyorum çabucak. </p><p class="calibre1">
  Boşanmadan söz edecekse hazırım. Uzlaşma önerisine ise kesinlikle karşı</p><p class="calibre1">
çıkacağım. </p><p class="calibre1">
  Evet… </p><p class="calibre1">
  Bir kaç saat sonra gidiyorum, diyor birdenbire. </p><p class="calibre1">
  Hazırladığım tepkiyi geçersiz kılıyor bu sözleriyle. </p><p class="calibre1">
  Nereye? diye sormuyorum, bırakıyorum kendisi söylesin. </p><p class="calibre1">
  Gitmek zorundaydım, diyor, gereksiz yere özür diler gibi. Beni tutan tek insan sendin zaten. Burada kalmamın bir anlamı yok artık. Bir suç işlemiş</p><p class="calibre1">
olduğuma inansaydım o altı yılı yatıp cezamı çekmeye razı olurdum elbette. </p><p class="calibre1">

</p><p class="calibre1">
Ama bu koşullarda gitmek zorundayım. Sermet evde kalmamı bile sakıncalı</p><p class="calibre1">
buluyordu. </p><p class="calibre1">
  Hiç bir duraksama yok konuşmasında. </p><p class="calibre1">
  Sana veda etmek amacıyla gelmedim, diyor. Gelip gelmemeyi de epey düşündüm. Ama sonra durumumu bilmek zorunda olduğuna karar verdim. Çünkü</p><p class="calibre1">
yasal olarak hala bağlıyız birbirimize. </p><p class="calibre1">
  Durum nedir, nereye gidiyorsun? diye soruyorum istemeden. </p><p class="calibre1">
  Yurtdışına… </p><p class="calibre1">
  Ama sana pasaport… </p><p class="calibre1">
  Ayarlandı, diyor sözümü keserek. Herşey ayarlandı. </p><p class="calibre1">
  Ayarlanmış. Benliğimi alt üst eden bir ayaklanma oluyor içimde. Beni ayakbağı olarak görürken bunu mu düşünüyordu? Bir an, ondan kesinlikle kurtuluyor olmanın rahatlığını duyar gibi oluyorum ama hemen onu bu biçimde yitirmiş olmayı henüz göze alamamış olduğumu seziyorum acıyla. </p><p class="calibre1">
Boşanmaya zaman bırakmadı işte, gidiyor. Oysa bunca kiri temizlemek için boşanmak zorundayız. </p><p class="calibre1">
  En doğrusu buydu belki de, diyorum. Tabii göze alamazdın, kolay değil. Bir kahve yapayım mı sana? </p><p class="calibre1">
  Hiç zamanım yok, diyor, hemen gitmek zorundayım. </p><p class="calibre1">
  Hiç bir düzenleme için zamanım olmadı. Senden sonra hiç evde kalmadım zaten. Bugün bir şeyler almak için uğradım yalnızca. </p><p class="calibre1">
  Boşanma işini ne yapacağız? diye soruyorum. </p><p class="calibre1">
  Sermet’le görüş o iş için, diyor. Ona genel vekalet verdim. Arabayı da bir galeriye bıraktım, satışla o ilgilenecek. Seni arar sanırım. Yalnız evle ilgilenirsen sevinirim. </p><p class="calibre1">
  İlgilenirim tabii. Ne yapmamı istiyorsun. Satacak mısın? İstersen kiraya verelim. </p><p class="calibre1">
  Bence sen oraya taşın, diyor. Bu durumda ne kiracıyla uğraşabilirim ne de işime yarar. Eşya var, ikimizin de özel bir çok eşyası var orada. Üstelik yakıtı, şuyu buyu dert olacak boş kalırsa. Orası hala senin evin Suna. Orda oturmalısın. </p><p class="calibre1">
  Boşanana kadar. Ama sen kira istersin benden gene de. Çok istersin, veremem. Ne istiyorsun söyle de bir düşüneyim. </p><p class="calibre1">
  Geldiğinden beri ilk kez gülümsüyoruz birbirimize. </p><p class="calibre1">
  Seni incittiğim için ne kadar acı çektiğimi bilemezsin, diyor. Ben değildim o adam. Utanç içindeyim öyle bir geceyi yaşadığımız için. </p><p class="calibre1">
Olmamalıydı ama oldu. Olmamış olmasını her şeyden çok isterdim. </p><p class="calibre1">

</p><p class="calibre1">
  Neyse, ne istediğini söylemedin kira olarak, diyorum. </p><p class="calibre1">
  Eve bak yeter, diyor, gülerek. Hiç bir şeyi unutmuyorsun. Gene de o geceyi unutmalısın Suna. Biz değildik o iki insan biliyorum. </p><p class="calibre1">
  Bizdik, diyorum. Unutmak da kolay değil. Sen unutabilir misin? </p><p class="calibre1">
  Evet, unutacağım. </p><p class="calibre1">
  Şu anda o evde oturamam, dayanamam buna, diyorum: Biraz zaman geçsin hele. </p><p class="calibre1">
Ama ilgileneceğim merak etme. Şirin ne oldu? </p><p class="calibre1">
  Bilmiyorum. Ne onunla ne de evle ilgilenebildim. </p><p class="calibre1">
Çok kötü günler geçirdim. Bence hemen taşınmalısın. Burası sana göre bir yer değil. Çok moral bozucu. Suna, sana geldim çünkü, bu ülkede senden yakın kimsem yok. Belli bir süre uzaktan da olsa desteğine gereksinmem olabilir. Bunu senden istemeye hakkım var mı bilmiyorum ama… </p><p class="calibre1">
  Var, diyorum usulca. </p><p class="calibre1">
  Şu yirmi gündür hep düşündüm. Sen, ben ve Onur daha sıkıntısız bir biçimde sürdüremez miydik diye. </p><p class="calibre1">
  Ama sende bu yetenek yoktu belki de. Öyle kaptırdın ki kendini. Onur ise baştan beri kapalı, ikiyüzlü davrandı bana. Oysa içini açsaydı, konuşabilseydik, onun ne düşünüp ne istediğini bilseydim ve içtenliğine inansaydım bırakırdım belki sizi. Herşeyi yaşayıp birbirinizden bıkmanız için beklerdim. Nasıl olsa bıkardın ondan Suna. Seni sevmeyi bilemedi çünkü o. </p><p class="calibre1">
Eline yaşamını yeniden düzenleme fırsatı geçti ama değerlendiremedi bunu. </p><p class="calibre1">
Eğer yürekli davranıp seni benden alsaydı daha değerli olacaktı gözümde. O</p><p class="calibre1">
zaman her şeye karşın ikinizle de dost kalabilirdim. </p><p class="calibre1">
  Keşke evli olmasaydık, diyorum. Belki daha kolay atlatırdık bu krizi o zaman. Değişik seçeneklerimiz olabilirdi. Sen de bir başkasıyla denemeye çalışırdın hiç olmazsa. </p><p class="calibre1">
  Değişen fazla bir şey olmazdı. Düzenimiz gene bozulurdu. Senin Onur’un yanından geldiğini bildiğim zamanlar sana nasıl yaklaşabilirdim ki? İnsan sürekli güçlü bir rakiple yaşayamaz. Bu arada ben başka bir kadınla olsaydım sen de aynı tepkileri gösterirdin kuşkusuz. Adı evlilik olsun olmasın ikili ilişkilerin özünde var bu sahiplenme duygusu. </p><p class="calibre1">
  Onur’un sana, sevgi olayına yaklaşımı genel olarak yaşama bakışından farklı değil, diyor. Sen çoktandır bitmiş olduğunu söylüyorsun bana ama bitmediyse bile bu yüzden biter yakında, biliyorum. Bitecek ama bu senin için iyi olacak. </p><p class="calibre1">
  Tamam, bunları konuşmayalım artık, diyorum. Gerek yok. </p><p class="calibre1">
  Haklısın, gerek yok, diyor. Üzüntümü dile getiriyorum yalnızca. Bütün acıyı biz yaşadık. Ona hiç bir şey olmadı. </p><p class="calibre1">
  Yüzüne bakıyorum. Saçları ne zaman kırlaştı bu kadar? Niye hiç farkına varmadım bunun? Gözlerimi acıtan acımasız bir ışığın içinde ilk kez görüyormuş gibi bakıyorum ona. Ne kadar yalnız bir adam bu, kesin ve katıksız bir yalnızlık içinde darmadağın olmuş bir adam. </p><p class="calibre1">
  Bir zamanlar ne güzel gülerdi, güldürürdü beni. Nasıl coşku ve yaşam dolu, atak ve kendinden emindi. Ona ne yaptım? Ne yaptılar? </p><p class="calibre1">
  Ne yapacaksın orda? diye soruyorum. </p><p class="calibre1">
  Büyük bir sorunum olacağını sanmıyorum, diyor. </p><p class="calibre1">
Bir geçmişim var orada. Gene de yeniden başlamak zorundayım kuşkusuz. </p><p class="calibre1">
Ama seni çok özleyeceğim. Hep özleyeceğim. Seni neden bu kadar çok sevdiğimi düşündüm durdum her zaman. Ele geçmez bir yanın var senin Suna. </p><p class="calibre1">
Hiç bir zaman her şeyinle bana teslim olmadın. Sakındın kendini, ardından koştum durdum, belki de bundan. </p><p class="calibre1">
  Yanılıyorsun ilk yıl bütünüyle senin oldum ben. Ama sen beni öyle sevemedin Ayhan. </p><p class="calibre1">
  Öyle mi sanıyorsun? </p><p class="calibre1">
  Beni değişmeye zorladın durdun, diyorum. Beni ulaşılmaz kılan bu oldu sanırım. İçinde yaşadığımız ortamdaki kolay değişmeyen gerçeklerle sürekli değişen kendi gerçeğim arasındaki uyumsuzluk ayak uyduramayacağım boyutlarda oldu. Bütün bu öyküden geriye kalan tek şey yalnızca boşluk artık. </p><p class="calibre1">
  Ben öyle görmüyorum, diyor. Seninle geçirdiğim şu son yedi yıl her şeye karşın yaşamımın en güzel yıllarıydı. </p><p class="calibre1">
  Güçlü bir geri dönülmezlik duygusuyla uzanıp elini tutuyorum. Avucunda sıkıyor elimi. Bütün varlığımla ona yaklaşıyorum o anda. Ondan başka her şey önemini yitiriyor. Onu kaybetmek istemiyorum. Çok büyük bir kayıp olur bu benim için. Yerine kimseyi koyamayacağım bir eksiklik… </p><p class="calibre1">
Beynimde hiç bir bulanıklık, yanılgıya benzer hiç bir yabancılık yok. Sanki iki ayrı düşünme biçiminin kısa süren karşıtlığından başka bir şey değildi yaşadıklarımız. Bundan böyle ayrı ayrı yerlerde de olsak zedelenmiş</p><p class="calibre1">
dostluğumuzu tek bir amaca bağlı olarak, sürdürüp, yenileyebiliriz. En azından ummak istiyorum bunu şimdi. </p><p class="calibre1">
  Birlikte olsaydık gidemezdim sanıyorum, diyor. </p><p class="calibre1">
  Hala da burada ne bıraktığımı bilmek istiyorum. </p><p class="calibre1">
  Boşanma işi acil değil, diyorum. Şu anda acil değil. </p><p class="calibre1">
  Burada bir dostun var. Sana en yakın insanı bırakıyorsun burada. Eğer seni güçlü kılacaksa inan buna. </p><p class="calibre1">
  Buna inanmaya gerçekten gereksinmem vardı, diyor. Seni niye sevdiğimi biliyorum artık. </p><p class="calibre1">
  Bir çok kadın için çok çekici bir erkeksin, diyorum. </p><p class="calibre1">
  Kendini bana bağlı sayma. Ben de öyle saymayacağım. </p><p class="calibre1">
Bizimki başka türlü bir bağlılık. Güzel olan yanı da bu. </p><p class="calibre1">

</p><p class="calibre1">
  Gitmeliyim, diyor saatine bakıp ayağa kalkarken. </p><p class="calibre1">
  Ayhan, diyorum çıkışta bir sorun… Yani bir şey olursa… </p><p class="calibre1">
  Bilmiyorum. Umarım olmaz. Eğer bir terslik olmazsa seni gene ararım. </p><p class="calibre1">
  Lütfen ara: Sonra yazarsın değil mi? Çok merak edeceğim seni. </p><p class="calibre1">
  Yazayım mı gerçekten? </p><p class="calibre1">
  Evet, bekleyeceğim. Yolun açık olsun. </p><p class="calibre1">
  Kapı ağzında birbirimize sarılıyoruz. Bilinmezliklerin, bizi bekleyen ortak ya da bambaşka yazgıların irkiltici belirsizliğini duyuyoruz içimizde ince bir titremeyle. </p><p class="calibre1">
  Telefonun başında oturuyorum, kalkamadan. Altı saat sonra Kopenhag havaalanından arıyor… </p><p class="calibre1">
  KÜLLER</p><p class="calibre1">
  Ayhan’ın bıraktığı kışlık giysileri naftalinleyip kaldırıyorum. Çok az şey almış yanına. Piposunu bile unutmuş. Çalışma masasının çekmecelerindeki kağıtlar, yarım kalmış yazılar, eski mektuplar, faturalar, bitmemiş</p><p class="calibre1">
bir çocuk kitabı çevirisi gibi birikintiyi bir kutuya boşaltıp dolabın dibine itiyorum. Neye yoracağımı bilmediğim bir tedirginlik duyuyorum bunları yaparken. Ne özlem ne de onun bu evdeki yokluğunu yadırgama bu. </p><p class="calibre1">
Hüzne benzer, pişmanlığı andırır bir kabullenme. Odasının perdelerini çekerken yaşadığım onunla geçmiş yedi yılımla bundan sonrası arasına bir perde çekiyormuşum duygusu belki de. Bu evdeki anılarım beni daha önceki dönüşümde olduğu kadar rahatsız etmiyor şimdi. Belli ölçüde, geçici bir bellek kaybına düştüm sanki. Ya da çevremdeki nesneler ve eşyalar beni bir zaman yeterince huzursuz etmiş de artık onların barındırdıkları anılara bağışıklık kazanmışım duyarsızlığı içindeyim. </p><p class="calibre1">
  Ayhan’ın gidişinden sonraki hafta içinde yeniden buraya taşınmak için kendimi yüreklendirmeye çalıştım. Ürktüğüm yalnızca bu evde geçirdiğim son gecenin anısı değildi. Yaşadığım o korkunç olaya kapı pencere ve duvarlar ardından tanık olmuş konu komşu, yönetici, kapıcı gibi insanlardı</p><p class="calibre1">
daha çok. Onların gözünde bayağı bir durumdu bu, nasıl bakacaktım yüzlerine? Bu noktada, Nuriye Hanım’ın olayı algılama biçimine yakın duymaya başladım kendimi bir kaç gün sonra ister istemez. </p><p class="calibre1">
`Hepimiz, herkes’ yaşayabiliyordu buna benzer şeyleri. </p><p class="calibre1">
Yüzüme bir umursamazlık maskesi takıp herkesten biri olmaya çalışabilirdim. </p><p class="calibre1">
Hem neydi benim ayrıcalığım sanki? Gökten zembille mi inmiştim? Apartmanda kimseyle görüşmüyordum zaten, kimseye açıklamak zorunda olduğum bir şey yoktu. Üstelik kınanacak biri varsa Ayhan’dı bu. Ben mazlumdum. </p><p class="calibre1">
  Böylece Mayıs başlarında Düşköy’e gideceğimi düşünerek orada geçireceğim beş ay boyunca sığınağa kira ödememin çok gereksiz olduğuna inandım. </p><p class="calibre1">
Ekonomik durumum el vermiyordu duygusallığıma yenilmeme. </p><p class="calibre1">
  Yıllardır benim evim olan bir yer boş dururken ikinci bir eve kira ödemek nedeni ne olursa olsun savurganlıktı. </p><p class="calibre1">
  Taşınma ve yerleşme işi bir haftamı aldı. Mayısın ilk haftası böyle geçti. </p><p class="calibre1">
Öteki evden getirdiğim eşyanın çoğunu, yeniden bodruma; eski yerlerine yerleştirdik Hüccet’le. Hüccet’in olgunluğuna şaştım kaldım. Ayhan’ın uzun sürecek bir yolculuğa çıktığını söyledim ona, o kadar. Ne şaştı, ne soru sordu. Saygıyla, içtenlikle yardım etti bana. </p><p class="calibre1">
  Yerleşme işi oyaladı beni, avuttu. Evdeki eşyaların yerini değiştirdim, yeni düzenlemeler yaptım. Zamanın nasıl geçtiğini anlamadım: Sığınağa ödediğim kirayı Ayhan adına açtıracağım bir hesaba düzenli olarak yatırmayı</p><p class="calibre1">
düşündüğümde ise iyice rahatladım. </p><p class="calibre1">
  Gene de bu süre içinde hep, yapmam gereken çok önemli bir işi unutmuşum da ne olduğunu çıkaramıyormuşum gibi tatsız bir eksiklik duygusu yaşadım durdum. </p><p class="calibre1">
  Bugün, Düşköy’e gitmek üzere hazırlandığım şu anda bu eksikliğin Onur’la ilgili olduğunu anlıyorum birden. Bir buçuk aya yakın bir süredir görmüyorum onu. </p><p class="calibre1">
  Beni hiç aramadı üstelik. Son görüşmemizde telefonumu bırakmıştım ona. </p><p class="calibre1">
Taşınacağım güne kadar sesi çıkmadı. </p><p class="calibre1">
  Ondan sonra aradıysa telefon kapalıydı tabii. Ama buradan da arayabilirdi isteseydi: Neden aramadı, benim onu aramamı mı bekliyor? Ben o gün bittiğine karar vermiştim, arayamayacağımı biliyor. Bitirmek istemeyen kendisi olduğuna göre araması gerekirdi. Ayhan’ın gittiğini bilmiyor, olanlardan hiç</p><p class="calibre1">
birini bilmiyor. Hoş bilse ne diyecek ki… Vah vah çok üzüldüm, demekten öte ne yapabilir ki? Onun o yüce ve bir işe yaramaz sıradan erkek yüzüyle bir kez daha karşı karşıya gelmedim mi son buluşmamızda? Zaten sorumlu aile babası kimliğinin geri kalmışlık izleriyle yaklaşmıyor mu bana ne zamandır? </p><p class="calibre1">
Onunla, hiç bir zaman gerçek bir bağlılık olamamış bir yakınlığın hırpalanıp tarazlanmış, incelmiş bağlarını sürüklüyoruz ayak bileklerimizde biz. </p><p class="calibre1">
Geçmişin anısına saygıyla, zorlanarak. Çok geciktik onları koparıp atmakta. </p><p class="calibre1">
Onur, bu bağların inceldikleri yerden kendiliğinden kopmalarını bekliyor artık besbelli. </p><p class="calibre1">
  Buna izin vermeyeceğim… Virgüller, üç noktalar, ayraçlar yeterli değil bitirmek için. Kocaman bir nokta koymak zorundayız. Kocaman, kapkara bir nokta. Ama nasıl? </p><p class="calibre1">
  Her şey eski püskü artık. Ne yeni bir sözcük var söylenecek ne de yeşerecek taze bir sürgün. Kullana kullana eskittik, kuruttuk hepsini. Bütün o bitirmeye çalışmalar, o umutsuz denemeler, oyunun son perdesindeki küçük sahnelerdi yalnızca. Bu oyuna bir son sahne yazmalıyım şimdi, hemen. Acıklı</p><p class="calibre1">
bir son sahne. </p><p class="calibre1">
  Herhangi bir yerde yanyana yatıyoruz. Bir bahar akşamı olabilir ya da herhangi bir mevsim, önemli değil. </p><p class="calibre1">
  Tükenmeden, birbirimizi hala severken ayrılmalıyız, anlıyorsun değil mi? </p><p class="calibre1">
diyorum ona. Bunu söyler söylemez beklediği bir şeyi söylediğimi anlıyorum. </p><p class="calibre1">
Elimi onaylar gibi sıkıyor avucunda çünkü. Susuyor ve anlıyor gibi bakıyor bana ama anlayamıyor gene de. Dudağının kıyısındaki çizgi derinleşiyor bunun da benim fantezilerimden biri olduğunu düşünürken. Bir gün ilgisizliğini, bana da herhangi birine baktığın gibi baktığını görmek dayanılmaz olur yoksa, diyorum. Sonra telefonlarıma yok, ya da toplantıda, dedirtmen… Çünkü ben bileceğim orada olduğunu ve pencerenin içindeki bir çiçeğin yapraklarında parmağını gezdirerek bir başka kadını düşünüp özlemekte olduğunu. Bu kararı</p><p class="calibre1">
ben verdim, diyorum: Seni, sevebileceğim sürece, araya bir çok gün, ay, yıl girip de başkaları, başka insanlar ve sevgiler içimdeki ateşi küllendirinceye kadar sevebileyim diye. Sen onu zamanından çok önce boğup öldürmeyesin, beni durmaksızın kırıp incitme fırsatı bulamayasın diye. Bir gün elini bezmişlikle şöyle bir sallayıp bezgin bir sesle konuşamayasın diye benimle. </p><p class="calibre1">
Bir akşam kızgınlıkla yanımdan kalkıp bir daha hiç çıkmamak üzere merdivenlerimden aşağı inemeyesin diye… </p><p class="calibre1">
  Ona konuşma, bir şey söyleme hakkı tanımıyorum. Zaten söyleyecek sözü yok bütün bunlara. Mademki böyle istiyorsun, böyle mutlu olacaksın ne diyeyim ben artık, der gibi bakıyor bana aptallığa sığınarak. Her şey bizim anlayamadığımız bir biçimde zamanından çok önce bitti aslında ama kabul edemedik, ayak diredik, korktuk ortaya dökmekten bunu. Batan gemiden suya düşmüş iki kazazede gibi birbirimize umut vermeye çalıştık. Artık bir yangından artakalan küllerin ortasında yatıyoruz işte ve daha şimdiden iki yabancıyız. </p><p class="calibre1">
  Bu son sahneyi oynamak zorundayız, niye beni aramıyor? </p><p class="calibre1">
  Telefonu açıyorum. Rekla’nın numarasını çeviriyorum. </p><p class="calibre1">
  Alo, diyor huzursuz olmuş gibi. </p><p class="calibre1">
  Seni görmek istiyorum Onur. </p><p class="calibre1">
  Önemli bir şey mi oldu? </p><p class="calibre1">
  Olması mı gerekiyor? Yalnızca görmek istiyorum. </p><p class="calibre1">
  Niye aramadın beni hiç? </p><p class="calibre1">
  Arayamadım bir türlü olmadı. Çok işim var. </p><p class="calibre1">
  Bugün görüşebilir miyiz? </p><p class="calibre1">
  Bugün olmaz. Zamanım yok. </p><p class="calibre1">
  Yaratmaya çalış. </p><p class="calibre1">
  İsterdim ama olanaksız… </p><p class="calibre1">
  Peki ne zaman? </p><p class="calibre1">
  Bilmiyorum, ben seni ararım Suna. </p><p class="calibre1">
  Neden bilmiyorsun, nedir senin amacın, açık konuşsana? </p><p class="calibre1">
  Bazı şeyler oldu, kafam çok karışık. Ben seni sonra ararım. </p><p class="calibre1">

</p><p class="calibre1">
  Ne oldu? Niye söylemiyorsun? </p><p class="calibre1">
  Şimdi olmaz. Görüştüğümüzde anlatırım. Nerdesin sen? </p><p class="calibre1">
  Gönül Sokak’taki evde. </p><p class="calibre1">
  Ararım, iyi günler… </p><p class="calibre1">
  Bunca soğuk, bunca tatsız davranması için bana, ne oldu? Nasıl bir uğursuzluk geldi başına? Öfkeyle karışık bir kırıklıkla oturduğum yerde kalıyorum. İncindim. Niye aradım onu sanki, ne gereği vardı? Çok anlamsız bir konuşmaydı bu… </p><p class="calibre1">
  Deliyim ben. Sonunda aklım başımdan gitti büsbütün. Saplantılarım yönetiyor beni. Onu görsem ne değişecek, ne olacak? Anlamsız artık bu çok anlamsız! Daha beş altı hafta önce bile her şeyin bir anlamı</p><p class="calibre1">
vardı. Bana gülümseyebilsin diye alttan almanın, elini çeken ilk ben olmayayım da üzülmesin diye titizlenmenin anlamı vardı. Ona koşmanın, beni avutur gibi kucaklamasına razı olmanın anlamı. </p><p class="calibre1">
  Kasımdı. Nazlı yüzünden ilk büyük kavgamızı ettiğimiz günden sonraki ilk biraraya gelişimizdi. Yağmur yağıyordu. Kapalı, camlı bir bahçede oturmuştuk. </p><p class="calibre1">
Ona bakıp ne güzel, diye düşünmüştüm. Çok güzeldi o gün. </p><p class="calibre1">
Kararlı, savunmada ama sevecen. Elini okşamıştım. Çok sıcaktı, çok sıcaktık. </p><p class="calibre1">
Kasım sonlarıydı. </p><p class="calibre1">
   Aralıktı. Sesimde kendi kulağımın bile yadırgadığı bir yabancılık vardı. </p><p class="calibre1">
Rekla’dan niye ayrılmak istediğimi anlatamıyordum ona. Bir daha hiç bir erkeği onun gibi sevemeyeceğimi anlamanın, yaşamımdaki bu en büyük tutkunun sonuna geldiğimizi sezmenin hırçınlığı vardı. </p><p class="calibre1">
Sürdürmek istemenin ve istememenin ikiye bölünmüşlüğüyle bakıyordum ona. Onu şaşırtıp umutsuzluğa düşürüyordum. Bilmeden uzaklaştırıyordum kendimden. </p><p class="calibre1">
Kuşkulu evet - hayırlarla sınıyorduk birbirimizi. Kendimi öyle dağılmış</p><p class="calibre1">
duymamıştım sanki hiç. Sezdiklerimi ondan gizlemek açıklamaya çalışmaktan daha kolay geliyordu bana. Aynı şeyleri onun da bildiğini ama söze döküldüğünde göstermesi gerektiğini düşündüğü tepkinin yetersiz kalacağından korktuğunu anlıyordum. Sonra ağladı. Bu ağlayışın bendeki etkisinin her türlü</p><p class="calibre1">
sıradan tepkiden güçlü olacağını bilir gibi ağladı… </p><p class="calibre1">
  Biz üç yıl önce birbirimizi gürdüğümüz günkü insanlar değiliz, biliyorum. </p><p class="calibre1">
Aynı kadın ve aynı erkek değiliz, çok değiştik. Gene de benimle böyle konuşmamalıydı. </p><p class="calibre1">
  Benim bu kayıtsız sese dayanamayacağımı bilmeliydi. Olanı niye kısaca söylemiyor bana? Niye küçücük bir ipucu bile vermiyor? Sesinin tonundaki uzaklığı duyuyorum kulaklarımda yeniden ve aşağılanmışım gibi bir eziklik uyandırıyor içimde bu. Onu aradım ve o cömertliğimi geri çevirdi nedenini açıklamadan. Duyduğum öfke bilmediğime duyduğum merak ve korkuyu yeniyor şimdi. Sıkı sıkıya tutunmaya çalıştığı bu gizli kapaklılık karanlık bir boş alan halinde aramıza giriyor. </p><p class="calibre1">
Boyun eğmem gereken savunmasız bir yerde kalıyorum. </p><p class="calibre1">
  Bütün gün hasta bir halde dolaşıyorum evin içinde. </p><p class="calibre1">

</p><p class="calibre1">
Kulağım telefonda bir yerlerde oturup kalıyorum. Öfkemi biliyorum korkunç</p><p class="calibre1">
bir sabırla… </p><p class="calibre1">
  Aramıyor. </p><p class="calibre1">
  Üçüncü günün sonunda inatla bilediğim bıçak keskinleşerek inceliyor. Onu bir vuruşta yere serecek kadar sivri, kesici ve tehlikeli duruma geliyor. </p><p class="calibre1">
Bir daha arıyorum onu. </p><p class="calibre1">
  Arayacaktım, ne kadar sabırsızsın, diyor. </p><p class="calibre1">
  Gidiyorum, diyorum. Seni son kez görmek istiyorum. Son kez… </p><p class="calibre1">
  Nereye gidiyorsun? Neler kurdun kafanda gene kim bilir… </p><p class="calibre1">
  Düşköy’e… Sonbaharda döneceğim, ekimde. </p><p class="calibre1">
  Şu sıra işler çok sıkışık, diyor. Ne zaman gidiyorsun? </p><p class="calibre1">
  Seni gördükten sonra…. </p><p class="calibre1">
  Dişçiye gidecektim bugün, diyor. Bilmiyorum, atölyeyi de boşaltıyorum bu günlerde… İstersen Rekla’ya bir uğra… </p><p class="calibre1">
  Baştan savar gibi, suçlu, sıkıcı sesi, Ayhan gitti, diyorum. </p><p class="calibre1">
  Düşköy’e mi? </p><p class="calibre1">
  Büsbütün gitti, yurtdışına. Buraya gel, seni evde bekleyeceğim. </p><p class="calibre1">
  Ciddi buluyor olmalı Ayhan’ın gidişini. Susuyor bir an, kararsız, kaçak, yabancı. </p><p class="calibre1">
  Peki, diyor, sonra. Akşamüzeri uğrarım. </p><p class="calibre1">
  Atölyeyi boşaltıyor demek… Tarık’la araları mı açıldı yoksa? Yo, bunu söylerdi öyle olsa. Başka bir nedeni olmalı. </p><p class="calibre1">
  Aynaya bakıyorum. Çökmüş, çürümüş bir kadın görüyorum orda. Artık hep haplarla uyuyan ve gözlerinin altındaki gölgeleri boyalarla kapatmaya çalışan. Hiç bir umut ve güven vermiyor bu yüz bana. Olgunlaşmak bu mu? Eskimek, coşku ve canlılığını yitirmek mi? Bu kadınla yaşadığım son üç</p><p class="calibre1">
yılda ben yarattım onu. Ama belki de çok daha önceleri başladı bu değişim. </p><p class="calibre1">
Adam’la boşanma kararımızın verildiği duruşmadan hiç bir şey olmamış gibi çıkıp 3-D sınıfındaki dersime yetiştiğim o cuma öğle sonrasında. O gün kimseye bir şey sezdirmeden bitirmiştim dersimi. Sonra eve gidip eşyalarımı</p><p class="calibre1">
bir kamyonete yükledim. Bana dokunan, eşyalar yükleninceye kadar ürküntü</p><p class="calibre1">
içinde sessizce bekleyip de araba hareket ettiği anda acı bir çığlık koparan küçücük bir çocuktu yalnızca. O çığlık belleğime ölünceye kadar çıkmayacak bir biçimde kazındı. Kendimi en güçlü, en mutlu duyduğum anlarda bile kemirip durdu içimi. Beni bir yerlerde durmaya, hızımı kesmeye, kök salmaya zorladı. Birine tutunup düzen içinde yaşamaya itti. Bundandı</p><p class="calibre1">
uysallığım, evcilliğim, boyun eğmişliğim… Bundandı Düşköy’deki yazlarımın güzelliği, dinginliği. Biraz da bundandı Ayhan’dan vazgeçemeyişim. </p><p class="calibre1">

</p><p class="calibre1">
  Bir çocuğa sahip olup olmama hakkımın hangi koşullanmalarla elimden alınmış</p><p class="calibre1">
olduğunu sonraları çok düşündüm. </p><p class="calibre1">
  Şunu biliyorum, yaşamıma şöyle ya da böyle sevdiğim erkekler egemen oldular bu güne dek. Ayhan’a karşı özgürlüğümü savunurken iki erkeğin birden egemenliği altına girdim. Onur’u tutkuyla severken görünürde Ayhan’a başkaldırdım. Oysa Onur’a olan zayıflığım beni Ayhan’a karşı da güçsüz düşürdü. Yaşadığım ikilem ve suçluluktan duyduğum acı ve aşağılanmayla özgürlüğümü kendime yeniden kanıtlamayı umarak Onur’a koştum durdum. Ona sahip olduğum üstünlüğünü yaşarken aynı zamanda kendimi öylesine cömertçe ona sundum ki sürekli bir yenik düşmüşlük duygusuyla pişmanlık içinde geri dönebilmeyi özledim hep. Bu inanılmaz kısır döngü içinde hep aynı noktada kaldım sonuç olarak. </p><p class="calibre1">
  Özgürlüğümün önündeki son engel de yıkılacak bu akşam… </p><p class="calibre1">
  Beklediğimden daha erken geliyor. </p><p class="calibre1">
  Soğuk elini bir an avucumda tutuyorum. Bir akşam saçlarıma parlak, küçük bir kuş gibi çarpıp geçen, yepyeni bir coşkuyla bir an konup kalkan elini. </p><p class="calibre1">
Yürüyüp salonun ortasında duruyor. İlk kez görüyormuş gibi bakıyor her şeye. </p><p class="calibre1">
Nereye oturacağına karar veremiyormuş gibi bekliyor. Yoksa onu kucaklamamı</p><p class="calibre1">
mı bekliyor? Her zaman oturduğu koltuğu gösteriyorum ona. </p><p class="calibre1">
  Otursana… </p><p class="calibre1">
  Karşısına oturuyorum. Gözlerinde belli belirsiz bir düş kırıklığı ve kuşkuyla bakıyor bana. Beni görmüyormuş gibi, dalgın, donuk. Oturduğu yere doğıu bakarak boşluğa soruyorum. </p><p class="calibre1">
  Nasılsın Onur? </p><p class="calibre1">
  İyiyim, diyor tanımadığım bir ses. Ne zaman gitti Ayhan? </p><p class="calibre1">
  Onbeş gün kadar önce. </p><p class="calibre1">
  Çok üzüldüm. Bir haber var mı? </p><p class="calibre1">
  Var, iyi. Neden üzüldün? Burda kalıp hapse girse daha mı iyi olacaktı? </p><p class="calibre1">
  Bunu demek istemedim. Gitmeden onu görmek isterdim. </p><p class="calibre1">
  Seni görmek istemiyordu sanırım, isteseydi arardı. </p><p class="calibre1">
  Korkunç şeyler yaşadık onunla. Biraz da seni sorumlu tutuyordu olanlardan. </p><p class="calibre1">
  Ne oldu? diye soruyor önemsemeden. </p><p class="calibre1">
  Hiç bir şey. Anlatmak istemiyorum. </p><p class="calibre1">
  Bir an susuyor. Ne düşünüyor? </p><p class="calibre1">
  Ayhan’la aramı sen bozdun Suna. </p><p class="calibre1">

</p><p class="calibre1">
  Öyle mi sanıyorsun? diyorum alayla, üzgünüm, özür dilerim. </p><p class="calibre1">
  Kim bu mantıksız, sağlıksız, ezik adam? Kesinlikle tanıyamıyorum onu. Ne kadar dışında duruyor her şeyin. Üstünde Güler’in ördüğü kırçıllı hırka var. </p><p class="calibre1">
Yakışmıyor bu ona, çok çirkin. Niye giyiyor bu hırkayı? Böcek kabuğu gibi duruyor sırtında. </p><p class="calibre1">
  Doğruluyorum. </p><p class="calibre1">
  Ne vereyim sana? Ne içersin? </p><p class="calibre1">
  Almayayım, diyor, hemen gideceğim. </p><p class="calibre1">
  Gidersin canım, biraz bir şey iç. Ne istersin? </p><p class="calibre1">
  Peki ne olursa, diyor ama az olsun. </p><p class="calibre1">
  İçki bardağını yanına bırakıyorum. </p><p class="calibre1">
  Atölyeyi niye boşaltıyorsun, diye soruyorum, Tarık’la bozuştunuz mu yoksa? </p><p class="calibre1">
  Yo hayır, onunla ilgili değil. Çok az kullanıyorum orayı artık. Aylardır çalışamıyorum. </p><p class="calibre1">
  Olsun, dursaydı. Geçici olabilir bu dönem. </p><p class="calibre1">
  Bir yığın sorunum var. Üstesinden gelmeye çalışıyorum ama zor. </p><p class="calibre1">
  Bana anlatmak istemiyor musun? Kafanı karıştıran ne? Telefonda bazı şeyler oldu dedin, ne oldu? </p><p class="calibre1">
  Önemli değil. Senin de canını sıkmayayım şimdi. </p><p class="calibre1">
  Asıl bu haline, gizleninene canım sıkılıyor benim. </p><p class="calibre1">
Niye aramadın beni hiç? </p><p class="calibre1">
  Çok kötü günler geçirdim Suna. Fırsat bulamadım. </p><p class="calibre1">
Ayrıca o karmaşık ruh hali içinde aramak istemiyordum seni. Ama senin tek sevgi ölçütün aranmak, biliyorum. </p><p class="calibre1">
  Senden sevgi filan beklediğim yok artık. Sana düşman olmak istemiyorum hepsi bu. </p><p class="calibre1">
  Niye çağırdın beni? Kavga etmek için mi? Sana kaç kez söyledim, tartışacaksak bir araya gelmeyelim, diye. </p><p class="calibre1">
  Niye yaşadığın hiç bir şeyi bölüşmek istemiyorsun benimle? </p><p class="calibre1">
  Nedeni ortada… Hep tartıştığımız, kavgalar ettiğimiz konular açılsın istemiyorum. Dayanacak durumda değilim şu anda. </p><p class="calibre1">
  Seni bu kadar yıkan, bu duruma getiren nedir? Hadi anlat artık. </p><p class="calibre1">

</p><p class="calibre1">
  Güler mektuplarını buldu, diyor, birdenbire. Haftalardır uyumuyorum, kendi kendimle savaşıyorum… </p><p class="calibre1">
  Bir an sarsılıyorum. Demek buymuş! İyi, sonunda onun başına da bir şeyler geldi işte… </p><p class="calibre1">
  Ortada mı bırakmıştın onları? diye soruyorum soğukkanlılıkla. </p><p class="calibre1">
  Çantamı evde bırakmışım. O gün biri aramış, tersliğe bak, bir telefon numarası sormuş Güler’e. O da çantamda telefon defterini aramış ve bu sırada mektupları bulmuş. </p><p class="calibre1">
  Bu masala inandın mı? </p><p class="calibre1">
  İnanıp inanmamam neyi değiştirir? Bulmuş işte. </p><p class="calibre1">
  Eeee, ne yaptı? </p><p class="calibre1">
  O akşam eve gittiğimde akrabalarım vardı. Onları çağırmış. Bana hiç bir şey söylemedi. Sinirliydi biraz ama kuşkulanmadım, aklıma bile gelmedi daha doğrusu. Birlikte yemek yedik, sofradan kalktık. Sonra Güler elinde mektuplarla geldi, onları sehpanın üstüne attı: `Bakın kocam neler yapmış,’ dedi. O anda nasıl olduğumu anlatamam sana Suna. Benimle yalnız konuşsaydı bu kadar etkilenmezdim herhalde… </p><p class="calibre1">
  Uzunca bir süre susuyoruz. </p><p class="calibre1">
  O kadar aptal değilmiş Güler demek ki. Onur’la tek başına konuşacak olsa sindirebilirdi Onur onu. Oysa işlediği suçu başkalarının gözünde de bağışlanmaz kılmakla kocasını kıstırmayı umdu. Görüşüne bakılırsa başardı</p><p class="calibre1">
da bunu. </p><p class="calibre1">
  Sonra ne oldu? diye soruyorum, çok da merak etmeden. </p><p class="calibre1">
  Çok gururludur. Boşanmaya kalkıştı. Akrabalar araya girdiler. Çalkantılarla dolu günler geçirdim. </p><p class="calibre1">
  Yatıştı mı ortalık, uzlaştınız mı bari? </p><p class="calibre1">
  Eh, işte biraz. </p><p class="calibre1">
  Atölyeyi boşaltmanı istedi değil mi? Barışmak için ön koşul olarak ileri sürmüş olmalı bunu… </p><p class="calibre1">
  Onunla ilgisi yok. </p><p class="calibre1">
  Var, besbelli. Madem ki ayrılmak istedi bıraksaydın gitsin. Ne diye bu kadar sarsıldın sanki? </p><p class="calibre1">
  Anlayamıyorsun. Bu benimle ilgili bir durum. O kadar kolay değil. </p><p class="calibre1">
  Demek karını yatıştırmaya çalışırken beni özlemeye ve aramaya fırsat bulamadın, diyorum. Söylesene senin yaşamındaki yerim ne benim? </p><p class="calibre1">

</p><p class="calibre1">
  Çok bencilsin! Bana hiç saygın yok artık, bilsen ne değişir ki? </p><p class="calibre1">
  Doğru hiç bir şey değişmez. Sen kendine saygını yitirmişsin asıl çünkü. </p><p class="calibre1">
  İşte yine tartışmaya başladık, diyor. </p><p class="calibre1">
  Peki tartışmayalım, barışalım, barış için içelim şimdi hadi. </p><p class="calibre1">
  Bardağımı kaldırıyorum, hafifçe gülümsüyor ama o kaldırmıyor, elinde tutuyor bardağını. </p><p class="calibre1">
  Biz seninle hiç bir zaman barışık olamayız, diyor. </p><p class="calibre1">
  Olabilseydi çoktan biterdi zaten. Bu kadar uzun sürmezdi. </p><p class="calibre1">
  Bırak bunları, diyorum, bayatlamış sözler bunlar. </p><p class="calibre1">
  Gerçek değil artık. Sence hala bitmediyse bugün bitirelim artık. Yürekli ol biraz. </p><p class="calibre1">
  Beni bunun için mi çağırdın? </p><p class="calibre1">
  Evet, tabii. Bu bitişi karşılıklı onaylayalım diye. Askıda bırakamayız aramızdaki bu çürük bağı, yararı yok. Koparıp atalım hadi. </p><p class="calibre1">
  İkimizi ilgilendiren konularda neden tek başına karar veriyorsun hep? Sen kafanda bitirmiş olabilirsin ama ben ne düşünüyorum, ne yaşıyorum biliyor musun? </p><p class="calibre1">
  Ne düşünüyorsun? </p><p class="calibre1">
  Sevginin tıkandığı zamanlar olabilir. Yorulduk. </p><p class="calibre1">
  Bence bizim bir zaman aralığına gereksinmemiz var. </p><p class="calibre1">
Zorlama beni, akışına bırak her şeyi. </p><p class="calibre1">
  Karınla bir çok sorunun varken bir de benimle uğraşmak istemiyorsun herhalde, diyorum. Ben şimdilik bir kenarda sessizce beklemeliyim öyle değil mi? Hele bir yoluna girsin her şey, yeniden düşünürsün… </p><p class="calibre1">
  Ne kadar huysuzsun, diyor. Eğer biten bir şeyler varsa bile senin yüzünden oldu bu. Senin bu yersiz suçlamaların, taşkınlıkların, yönlendirmeye çalışmaların kemirdi bu sevgiyi… </p><p class="calibre1">
  Demek sevgini nasıl harcamış olduğumu düşündün durdun bu süre içinde. </p><p class="calibre1">
Karınla barışmayı içine sindirebilmek için tüm olumsuzlukları bana yamadın. </p><p class="calibre1">
  Ne söylesem boş artık! </p><p class="calibre1">
  Ne söyleyebilirsin ki Onur? </p><p class="calibre1">
  Yalnızca şunu söyleyebilirim, benim açımdan değişen hiç bir şey yok. </p><p class="calibre1">
  Ona bakıyorum, durulmaya çalışarak. Yüzündeki yalnızlık, yalın hüzün, içtenlik içimi burkuyor. </p><p class="calibre1">
  Beni özlemiyorsun artık, diyorum. Bu çok önemli bir değişiklik benim için. </p><p class="calibre1">
  Özlemediğimi nereden biliyorsun? Suskunluk her durumda kayıtsızlık demek değildir ki… Seni özlediğimi ancak sana dokunarak anlatabilirim ben. </p><p class="calibre1">
  Seni çağırdığımda gelmek istemedin ama. </p><p class="calibre1">
  Evet, çünkü seni çok özlemiştim ve sana vermek istediklerimi veremeyeceğimi iyice anladığım günler geçirmiştim. Çok umutsuzdum. </p><p class="calibre1">
  Küskünlükle gözleri dolarak bakıyor bana. </p><p class="calibre1">
  Gözgöze geliyoruz. Küçük bir sarsılışla dudaklarının unuttuğumu sandığım tadını ne kadar özlemiş olduğumu anlıyorum. Gelip kanepeye yanıma oturuyor. </p><p class="calibre1">
Elimi alıp öpüyor. </p><p class="calibre1">
  Sen, diyor yakın olduğun kadar uzak, sevecenliğin kadar hoyratsın. Ne kadar anlaşılırsan o kadar şaşırtıcısın benim için. Bir karşıtlıklar toplamısın çünkü. Bazen sana nasıl dayandığımı hiç anlayamıyorum. </p><p class="calibre1">
  Yenilgiye benzer bir özlemle sarılıyoruz birbirimize. </p><p class="calibre1">
Dudaklarının küçücük, sıcak kuşları yüzümde, boynumda, gözlerimde uçuşuyor. </p><p class="calibre1">
Hala o ilk günkü anlaşılmaz heyecanı duyuyorum dudaklarından. Günlerdir içimde biriktirdiğim öfke çılgın, inatçı bir isteğe dönüşüyor gövdemde. </p><p class="calibre1">
Ama sonra hemen bunun yalnızca bir anlık bir avunma olacağını seziyorum. </p><p class="calibre1">
Geriye çekiyorum kendimi, bırakmıyor. Bu yakınlığın beni yeniden kurtulmak istediğim karanlığa sürükleyeceğini bütün varlığımla duyarak direniyorum ona. </p><p class="calibre1">
Bu karanlığa, bu sönmüş ateşe onu yeniden tutuşturması olanaksız küçük bir ateş atmaktan başka ne yararı olacak ki bunun? Bedenimdeki sabırsız sancıyı</p><p class="calibre1">
dindirmeye çalışarak itiyorum onu. Bu kaçınma, bu itme katılaştırabilir beni ona karşı yalnızca artık. Bu katılık ayakta tutabilir bunca düş kırıklığı</p><p class="calibre1">
içinde. </p><p class="calibre1">
  Ayağa kalkıyorum. </p><p class="calibre1">
  Aramızdaki çatlağı sevişerek onaramayız, diyorum. </p><p class="calibre1">
Bu kadar basit değil. </p><p class="calibre1">
  Tükenmiş yorgun bakıyor bana. </p><p class="calibre1">
  Gelmek istemiyordum, diyor. Kendini bırakılmış saydığın, beni öfke ve kızgınlıkla beklediğini biliyordum çünkü. Beni aşağılamaktı asıl amacın. </p><p class="calibre1">
  Beni hiç bir zaman gerçek anlamda özlemedin sen, diyorum. Senin için soyut bir varlıktım ben. Kesinlikle tedirginlik ve sorun yaratmaması gereken bir gölge kadın. Aydınlığa çıkmak istiyorum artık. </p><p class="calibre1">
  Sen buna karar verdiysen tersini kanıtlamam olanaksız artık, diyor, umutsuzca. Yazık, hiç anlayamadm beni… Anlamak istemedin. </p><p class="calibre1">
  Anlaşılacak bir şey yoktu, diyorum, apaçıktın. Ama ben bir şeyler var sandım hep sende. Güler gibi bir kadınla uzlaşabilmek uğruna atölyesini kapatan birisin sen… Aramızdaki her şey bitti, bölüştüğümüz her şey bitti artık. </p><p class="calibre1">
  Bana bittiğini söyletemeyeceksin, diyor hırçınlık ve inatla. </p><p class="calibre1">
  Öyleyse burada kal bu gece! </p><p class="calibre1">
  Kalamayacağımı bildiğin için söylüyorsun bunu. </p><p class="calibre1">
  Hayır, bir kez olsun benim her şeyden önemli olduğumu kanıtlama fırsatı</p><p class="calibre1">
tanıyorum sana. </p><p class="calibre1">
  Şu durumda, kalmamın ne yararı var ki? Önce senin durulman gerek. </p><p class="calibre1">
  Kimsin sen? diye soruyorum, gözlerimi kısıp ona hiç tanımıyormuş gibi bir aşağılamayla bakarak. Söyle kimsin? </p><p class="calibre1">
  Sorma artık! Ben bu süreçte kimliksiz biriyim… Gitsem iyi olacak. </p><p class="calibre1">
  Kalkıp hole yürüyor. Çılgın bir damar zonkluyor beynimde. Sonuna kadar gitmek istiyorum bu yıkımın. Yerle bir etmek istiyorum ne kaldıysa. </p><p class="calibre1">
  Koşup önüne geçiyorum. </p><p class="calibre1">
  Gidemezsin, diyorum, böyle kaçıp gidemezsin! </p><p class="calibre1">
  Bırak, diyor beni yavaşça yana sıyırmaya çalışarak. </p><p class="calibre1">
  Senden böyle ayrılmayı hiç istemiyordum, diyorum. </p><p class="calibre1">
  İstedin, diyor. Sen istedin bunu. </p><p class="calibre1">
  Peki git, diye bağırıyorum. Hemen çık git çünkü bir dakika bile dayanamayacağım sana artık. Git ve bir daha sakın çıkma karşıma! </p><p class="calibre1">
  Kapıya dayanıp hırçınlıkla, hıçkırarak ağlıyorum. </p><p class="calibre1">
  Yüzü boynuna, hırkasının yakasına akıyor. </p><p class="calibre1">
  Seni kaybetmeyi istemiyordum, diyor. Seni her zaman sevdim ve seveceğim ama ben yetemedim sana, yetemiyorum anla… </p><p class="calibre1">
  Pişman değilim, diyorum. Yaşadığımız hiç bir şey için pişmanlık duymuyorum. </p><p class="calibre1">
  Hemen yat dinlen, çok bitkinsin, diyor yumuşaklıkla. </p><p class="calibre1">
  Çok zor olacak, diyorum. </p><p class="calibre1">
  Biliyorum, benim için de öyle. </p><p class="calibre1">
  Kısacık değdiriyor dudaklarını ağzıma. Hemen dönüp kapıyı açıyorum. </p><p class="calibre1">
  İyi geceler, diyor, elini kaldırarak. </p><p class="calibre1">
  Sahanlığın karanlığına dalan ince gölgesini seçiyorum. O karanlıkta, uykuya benzer bir uyuşmuşluğun içinde bir an tüm zayıflıkları, güçsüzlükleriyle, tüm saydamlığıyla görüyorum onu. </p><p class="calibre1">
  Uzaklaşan, aşağıya doğru azalan ayak seslerini dinliyorum. Sonra dış</p><p class="calibre1">
kapının kapanma sesinin ardından o keskin sessizliği duyuyorum. </p><p class="calibre1">
Kapımı kapatıp içeri giriyorum. </p><p class="calibre1">
  Bir piyanoya, canlı, ince bir kadın sesi karışıyor bir yerlerde ve bastırılmaz bir çığlık gibi kulaklarıma doluyor… </p><p class="calibre1">
  Düşköy’e giden yoldaki bir gece lokantasının TV ekranında ağır bir keman yüreğime korkular salıyor. Yemek, kokuşmuş bulaşık bezi ve havasızlık kokularına karışıyor acıklı bir obua. </p><p class="calibre1">
  Onur’u düşünüyorum. </p><p class="calibre1">
  Bir zamanlar, onu sevdiğim zamanlarda, yaşamın zenginliklerle dolu gizleri, iççekişleri, keskin kıvrımları, karmaşası sezilirdi resimlerinde. Saflığa benzer bir yaratışla, incelikle, şiddeti, büyük acıları, gürültüyü, tamamlanmamış her şeyi, anlaşılamaz değişimleri ve parçalanmışlıkları bütün bunlara benzemeyen ama onların asıl gerçeği olan biçimlere dönüştürürdü. </p><p class="calibre1">
  Sonra gözlerine bana doğru baktığında bile gizleyemediği bir yabancılık yerleşmeye başladı ağır ağır. Pusular, ölümler, sinsilikler hızını</p><p class="calibre1">
yitirdiğinde durağanlaştı. </p><p class="calibre1">
  Düşleri yaşamından uzaklaştı. Gündelik yaşamın olağanlığı içinde silinip gitti. </p><p class="calibre1">
  Bir gün onu sevimli ölü kuşlar karalarken bulmayı hiç ummamıştım. </p><p class="calibre1">
  Kentlerin elektrik ve telefon tellerine asılı ölü erkek kuşlar. Deniz ve göl kıyılarına vurmuş kuş ve balık cesetleri. Sürüp giden otuzbeş katlı</p><p class="calibre1">
işhanları, beş yıldızlı otel ve insanlık dışı sosyal konut inşaatlarının önündeki tahta perdelerin dibine sapır sapır dökülmüş cansız yaratıklar ki ölüm nedenleri hava kirliliğidir. Akla gelen ve gelebilecek anlamlarda. </p><p class="calibre1">
  Ondan sonra insanlara benzer yaratıklar çekildiler ortalıktan birdenbire. </p><p class="calibre1">
Dişleri tırnakları dökülmüş, hastalıklı, sünepe köpekler ölü balıkların ve kuşların üstüne basa basa dolaşıyorlar artık sokaklarda. Geceleri acı</p><p class="calibre1">
içinde, göğe doğru uluyorlar uzun uzun. Bir zamanlar deniz sandığımız o büyük mavi sular zift karası işte. Gökyüzü bakır kırmızısı. Gökyüzünden yağmur yerine kül yağıyor. Üzüntümüzün buharı soluğumuzu kesiyor. Belki de boğuluyoruz. Zaman umutsuz gözlerimizde dinleniyor. </p><p class="calibre1">
  Dünya batıyor ve yalnızca Onur’la ikimiz kaldık bu bataklıkta. Bir daha kesinlikle düş bahçelerimiz olmayacak. Ağaçlar çiçeklenmeyecek. Gün ışığından kaçmak için kuytu köşeler arayacağız. O her akşam yorgun herhangi bir baba gibi evine gidip ayaklarını uzatarak oturacak ve dünyanın kötülüklerinden en sonunda arınabilmiş olduğu yanılsamasını yaşayacak. </p><p class="calibre1">
Karısı önüne sofrayı kuracak. O kadına duyduğu yersiz öfke hiç bitmeyeceği için olur olmaz her şeye sinirlenecek. Birinden biri ölene dek sürecek bu haksızlı k. </p><p class="calibre1">

</p><p class="calibre1">
  Bu sırada ben onun için, keşke yeniden sevebilse birilerini, diye düşüneceğim. Bayraklarımı indirip aklanmış olacağım çoktan. Koltuğamda bir kedi uyuyacak öğle sonları. Mutfağımdan üzümlü kek kokusu gelecek. Bembeyaz çamaşırlar asacağım bir bahçeye. Elimde toz bezleriyle odadan odaya dolaşacağım. Akşamları TV’nin karşısına oturup pembe diziler izleyeceğim. </p><p class="calibre1">
Kes sesini Su… </p><p class="calibre1">
  Çok üzgünsün Na, bana bırak kendini. Gülümse bana hadi… </p><p class="calibre1">
  Sana teslim olmayacağım, vazgeç. Seni ben yaratmadım. Sen başkalarının benim olmamı istedikleri kişisin. </p><p class="calibre1">
  Ben de seni yaşadığın ve beni de kattığın karmaşanın içinde kendini yeniden kabullenerek benimle ve kendi uyumsuzluğunla hesaplaşıyor sanıyordum Na. Sen hala aynı yerlerdesin… Çok yazık. </p><p class="calibre1">
  Senin ya da benim kendimiz olduğumuzu sandığımız süreçte sen yalnızca benim bilip tanıdığım bir Su ve ben yalnızca senin içinde taşıdığın bir Na’dan başka bir şey olamayız. Bizi ayıran farklılıkların silindiği zaman parçası</p><p class="calibre1">
hep bir an olacak. Ben, beni Na yapan uzlaşmazlığı hep içimde taşıyacağım görünürde daha yumuşak, daha hesaplı olsam da. Sen de her zaman benim ardımda, özlediğin huzurun peşinde koşacaksın. Böyle bil bunu. </p><p class="calibre1">
  Ama bana gereksinmen var şu günlerde… Gel, uzlaşalım. </p><p class="calibre1">
  Zor ve boşuna bir oyun olur bu Su. Sanırım sonunu getiremem: Beklediğin, umduğun özdeşleşme beni sakatlar. Sana güle güle demek zorundayım, kusura bakma. </p><p class="calibre1">
  Peki ne olacak? ne yapacaksın? </p><p class="calibre1">
  Sevgili Onur, yalnızca ikimiz kaldık ve derelerimizde ördekler yüzmeyecek artık. Sokaklarda dolaşacağım ben, her şeyi ilk kez görüyor olmanın heyecanıyla. Yolculuklara çıkacağım. Şehirlerarası yollarda gidip geleceğim ara sıra seni düşünerek. Keşke şöyle olsaydı da böyle yapabilseydik yazıklanmaları duyacağım nerede yanan bir ateşten kalmış külleri görsem. </p><p class="calibre1">
Lavların altında kalıp da nasıl yüzyıllarca sonra birbirimizi yeniden bulmuşsak bin yıllar sonra belki yeniden karşılaşırız umudunu taşıyacağım içimde. Bu dünyanın bize göre olmadığını anlayacağım. Çok sonra yeniden karşılaştığımızda dünya şimdikinden çok başka olacak çünkü. </p><p class="calibre1">
  Lağım sularının aktığı derelerde, dağ gibi kent çöplüklerinde tüketilmiş</p><p class="calibre1">
aşklardan merkezi ısıtmalı apartman daireleri yüzünden kurtulup kalabilmiş</p><p class="calibre1">
küçük aşk mektupları parçalarına rastlayacağız o zaman. Gülünç gelecek bize sevgi, gözyaşları, acılarla dolu bu satırlar, aptalca bulacağız onları. Kendi kendimize gülüp, ne çocukluk, ne ilkellikmiş, diyeceğiz. </p><p class="calibre1">
  Bir gün gelecek müzelerde, pazar yerlerinde, soyu tükenmiş aşıkların tıpkı basım posterleri satılacak. Kanatları kırık, gagaları düşmüş o zavallı</p><p class="calibre1">
yaratıkların. </p><p class="calibre1">
  Kimse acımayacak onlara. Yüreklerinin olduğu yerdeki kocaman kapkara delikler ve korkunç kan lekelerine bakıp ne olduğunu anlamaya çalışacaklar yalnızca. </p><p class="calibre1">

</p><p class="calibre1">
  Önümdeki çay bardağını itip kalkıyorum. Düşköy’e gitmekte olan otobüsümün hareket saati gelmiş. </p><p class="calibre1">
  Düşköy’de sabah oluyor. Otobüs yazıhanesinin meydana açılan park yeriyle, meydanın lambaları hala yanıyor ve gökyüzü açılırken deniz laciverte dönüşüyor. Otobüsten iniyorum, valizimi bagajdan alıp yürümeye başlıyorum. </p><p class="calibre1">
Yap-satçı bir inşaat şirketinin kordona dizdiği banklar bomboş. Çay bahçeleri de öyle. Masalar, sandalyeler hasır güneşliklerin altına yerleştirilmiş</p><p class="calibre1">
şimdiden, yaz geliyor. Havuzların kıyılarına dizilmiş sardunyalar yapraklarını</p><p class="calibre1">
çoğaltmışlar. </p><p class="calibre1">
  Geceki yağmurdan kalan su birikintileri var yerlerde. Dükkanlar kapalı</p><p class="calibre1">
henüz. Günün ilk aydınlığıyla daha da körelen ışıklar yanıyor içlerinde. </p><p class="calibre1">
Sabaha karşı biraz uyudum yolda ve karışık düşler gördüm. </p><p class="calibre1">
  İyi yüzücü sekiz güçlü atın çektiği bir Boğaz vapurunun güvertesinde Onur’la birlikte oturuyorduk hiç konuşmadan. Belirli bir nedeni olmadan birbirimize dargındık. Bu son yolculuğumuzdu. Vapurdan iner inmez ondan ayrılacaktım. Pek istemesem de bir yazgı gibi kabul etmiştim bunu. </p><p class="calibre1">
Sonra garip yaratıklar, sürekli biçim değiştiren, sallanıp duran, kendi kalıplarına sığmıyorlarmış gibi patlayıp dağılan gövdeler, yüzleri ve kimlikleri olmayan canlılar gördüm. Bir zamanlar çalıştığım bir lisenin 3-D sınıfının yanıbaşındaki kitaplığının boşaltıldığını, kitapların kara, naylon çöp torbalarına doldurularak çöplüğe atılmış olduğunu gördüm. </p><p class="calibre1">
Müdür odası yapılacakmış kitaplık. Çok üzüldüm. Karşı çıkmak istedim ama bu buyruğun çok yukardan geldiğini söyleyerek susturdular beni. </p><p class="calibre1">
  Sonra Ayhan’ı gördüm. Bembeyaz çarşaflı geniş bir yer yatağında yatıyordu sırtüstü. Çırılçıplaktı, ayaklarında kışlık kahverengi botları vardı</p><p class="calibre1">
yalnızca. Babaannemden bu düşü yorumlamasını istedim. Yatak yoldur, beyaz çarşaf ferahlık, dedi. Demek ki kocan gittiği yolda huzurlu. </p><p class="calibre1">
Ayaklarının çıplak olmaması biraz sıkıntısı olduğuna işaret ama ilk günlerde o kadar olacak tabii. Babaannem her tarafı yeşile boyalı ahşap bir evin bomboş bir odasında oturuyordu. Yeşil murattır, dedi bana. Çok sevindim. Ama muradımın ne olduğunu anımsayamadım. </p><p class="calibre1">
  Evlerin çoğunun kepenkleri kapalı. Yazlıkçılar haziran başlarında gelmeye başlarlar, daha vakit var. Günün ilk seferini yapan belediye otobüsü</p><p class="calibre1">
yavaşlayarak geçiyor yanından. Belki durdurur binerim, diye. Ama geç, diyorum ona gülerek. Yürüyeceğim. On kilometre içerdeki ilçeyle Düşköy arasında gidip gelir bu otobüsler. Şoförleri sinir hastası değildir. </p><p class="calibre1">
Hava saydam, yumuşak, tertemiz. Deniz kokuyor. Özsuyu, tomurcuk, iğde kokuyor. Çok yakında güller patlatırlar tomurcuklarını, kokularını iğdelere katarlar havada. Deniz dingin. Geceki lodosun kıyıya vurduğu ağaç dalları, kökler, yosunlar iri ölü böcekler gibi yatıyor kumsalda. </p><p class="calibre1">
  Önümden birdenbire bir perde kalkmış da gidebileceğim yolu görmeye başlamışım sanıyorum kendimi. Yakın geçmişimi her adımda biraz daha geride bırakmayı isteyerek yürüyorum. Sabahın güzelliği esrikleştiriyor beni. </p><p class="calibre1">
  Üç ay kadar önce evden ayrılıp sığınağa yerleştiğimde de yeniden başlamayı, yaşamımı yeniden düzenlemeyi umuyordum. Ama yapamadım. Zamanım geriye doğru işliyordu. Yaşamım ileriye değil gerilere gidiyordu durmadan. </p><p class="calibre1">
İlerlemeye çalışırken geriye kayıyordum. Bu yüzden sığınaktan önceki günlerimi yeniden yaşamaya koşuyordum istemeden. Onur’u arayıp Ayhan’a geri dönüyordum sözgelimi. </p><p class="calibre1">
  Ama şimdi saatime bakıyorum ve akreple yelkovanın dönmesi gereken yöne, saaat yönüne doğru ilerlediğini görüyorum sevinçle. İşte Düşköy’deyim, mayıs ayındayız, ayın onbirini gösteriyor saatimin gün göstergesi. </p><p class="calibre1">
  Saat sabahın yedisi. Gün aydınlanıyor. Denizle gökyüzünün birleştiği yerdeki ince çizgi belirginleşiyor gitgide. </p><p class="calibre1">
Bilincim alaca karanlıktan çıkıyor. Burada yeniden başlayacağım. Bu arada zaman kavramımda bir bozukluk ortaya çıkarsa kolayca onarabilirim. Dünümle bugünümü ince bir çizgiyle ayırabilir ya da birbirine karışmayacak biçimde birleştirebilirim ustalıkla. Acelem yok, yavaşça, ağır aksak ama dikkatle, kendimi kollayarak yaparım bunu. </p><p class="calibre1">
  Evin önünde bir an durup bahçeye giriyorum. Çiçeklere, ağaçlara bakıyorum. </p><p class="calibre1">
Ayhan’la birlikte diktik onları, baktık, büyüttük. Baharı karşılamakta gecikmişler bu yıl. Ağır, zorlu bir kış geçirmişler besbelli. Kuruyanlar, don yemişler var aralarında. Kış yorgunları, ölüler, yaralılar. Neyse, hiç</p><p class="calibre1">
olmazsa ben sağ çıktım bu badireden. Yenilerim, budarım, sağaltırım onları. </p><p class="calibre1">
Yarından tezi yok başlarım işte. </p><p class="calibre1">
  Eve girip kepenkleri açıyorum. </p><p class="calibre1">
  Geçen ekim sonunda nasıl bıraktıysak öyle duruyor her şey. Ayhan’ın eski hırkası askıda, terlikleri ayakkabı dolabının önünde. Deniz sepetim içinde yazdan kalma kulak tıkaçlarımla kapının dibinde duruyor. Masanın üstündeki çanak içi ödenmiş elektrik ve telefon faturaları, eski bir dosttan gelmiş bir posta kartı, boş bir aspirin kutusu ve benzeri ıvır zıvırla dolu duruyor öylece. </p><p class="calibre1">
  Eşyaların üstündeki örtüleri kaldırıyorum. </p><p class="calibre1">
Bir evin içindeki eşyalara, nesnelere bakarken bütün bunların yaşamışlıklarını, tanıklıklarını, onları seçip oraya koyan insanlarla ilişkilerini kavramaya çalışırım her zaman. Nesnelerle insanların birlikte oluşturdukları söze dökülemez yalnızca sezilebilir uyumu, ruhu, ince bir esintiyle yakalayabilmek öylesine gizemli ve heyecan vericidir ki. İşte şimdi buraya, kendi evime bakarken de onlarla birlikte geçirdiğim zamanı, günleri, saatleri, bu zamanın önemsenmemiş, yitirilmiş anlamlarını</p><p class="calibre1">
araştırır buluyorum kendimi. </p><p class="calibre1">
  Şu döşemesi çiçekli kanepenin benim türlü hallerime, güzelliklerime, çirkinliklerime, dağınık ve derli topluluklarıma sabırla, sessizce katlanmış</p><p class="calibre1">
olduğunu düşünüyorum. Uzanıp sabah gazetelerini okurduk orda Ayhan’la, hangimiz önce kaparsak. Ortamıza bir gazete serip iki ucuna oturarak taze börülce ayıklardık. Köşesindeki kırmızı yastıkta belki de Ayhan’ın başının ve benim ellerimin izi duruyor hala. Onunla karşı karşıya oturup tartıştığımız ekim gecesi sarındığım şal bir sandalyenin arkalığından sarkıyor yapayalnız. Şöminenin içindeki yarı yanmış odunlar da o geceden kalma. </p><p class="calibre1">
  Bu kanepede sevişmiştik benim gözyaşlarımla biten tartışmamızdan sonra Ayhan’la. Ağırlaştırmayı beceremediğimiz bir hızla, coşkuyla sevişmiştik. </p><p class="calibre1">
Sonra yorgun gövdelerimizi birbirimize yaslamıştık, dingin yanyana uzandığımızda. </p><p class="calibre1">
  Geçen ağustosun gazeteleri de duruyor köşedeki rafın alt gözünde. Ölü bir yaz geçirmiştik geçen yıl. Gazetelere manşet olacak hiç bir önemli olay olmamıştı o günlerde. Her şey kontrol altındaydı, her şey sütliman görünüyordu görünebildiği kadarıyla. Gazeteler daha bol resimli, daha renkli, daha neşeliydi. Baskınlar, saldırılar, bombalama eylemleri fotoğrafları yerlerini çıplaklara bırakmışlardı: Güvenlik içinde güneşleniyorlardı güzel kadınlar plajlarda. Üstsüzler birdenbire çoğalmıştı. Huzur içindeydik toplumca. </p><p class="calibre1">
  Oysa biz `Seyir Hidrografi ve Ojinografi Dairesi’ raporlarını yalanlarcasına iç denizlerimizdeki fırtınaları yaşıyorduk. Pruvayı indirmiş, halatları</p><p class="calibre1">
çözmüştük. Batmamaya çalışarak ceviz kabuğu gibi sallanıyorduk dalgalar arasında. </p><p class="calibre1">
  Batacağımız belliydi. </p><p class="calibre1">
  Camları açıp temiz havayı içeriye çağırıyorum. Alişveriş ve temizlik yapmalı, bu evi yaşanır duruma getirmeliyim hemen. Sonra oturup çay içerken içimde bir yokluk, yitiklik duygusuyla düşüncelere dalarım. Üç ayrı</p><p class="calibre1">
kola ayrılmış bir nehrin kendi yatağında sessizce akarak denize karışan kolu olmaya çalışırım bundan böyle. </p><p class="calibre1">
  Sevgili Ayhan, </p><p class="calibre1">
  Mektubunu iki gün önce aldım. Buraya gelişimden bu yana geçirdiğim en güzel gün oldu o. Verdiğin haberler çok sevindirici. Umarım her şey umduğun ve dilediğin gibi gelişir. </p><p class="calibre1">
  Yirmibeş gündür buradayım. Kendimi ilk kez bir yere, buraya ait duyuyorum. </p><p class="calibre1">
Bugün pazara gittim. Senin sevdiğin köy peynirinden, otlardan aldım. Geçen akşamki telefon konuşmamızdan sonra senin adına kapıldığım o yabancılık duygusunu gene senin adına gidermeye çalışır gibi. Geçecek biliyorsun, ilk kez bulunduğun yerler değil oraları. </p><p class="calibre1">
  Şu anda masamın üstündeki çanağın içinde kocaman bir demet sarı papatya var, radyoda dàSobalarında kuru meşe yanıyor’ türküsü. Seni anlıyorum, bu türküyü böyle birdenbire duyuvermek için bile güzel bu ülkede yaşamak, çok güzel. Her türlü zorluğu ve belasıyla, o amansız her an her şey olabilir düşüncesiyle, bu oturmamışlığı, bu karmaşayı, bu dinamizmi yaşamak ister insan onca uzaktayken. Özlememek olanaksız. </p><p class="calibre1">
  İyiyim. Bıraktığın izler olmasa seni daha az düşüneceğim. Kendimce bir başlangıcı yaşıyorum. Bu başlangıcın gerektirdiği cesaretin kendi varlık alanımın ötelerine doğru uzanmakta olduğunu seziyorum şaşkınlık içinde. </p><p class="calibre1">
Ama gene de henüz kendimi büsbütün toparlayabilmiş değilim. En önemli gelişme uyku haplarımı atmam ve onlarsız oldukça iyi uyumaya başlamış olmam. </p><p class="calibre1">
  Bütün evi elden geçirdim. Dolapları yerleştirdim. Çatı odasındaki sandığın içinde bir zamanlar yatak odamızda duran bazı kitapları buldum. Hani Akasyalı Sokak’taki evdeki yatak odamızda… Çok azalmışlar. Sen gözaltından döndükten sonra kara çöp torbalarına doldurup ağızlarını</p><p class="calibre1">

</p><p class="calibre1">
bağlayarak geceleri bize uzak mahallelerdeki çöp bidonlarına atmıştık çoğunu anımsıyor musun? Kalanlar da belki bir daha hiç okunmayacaklar ama onlara dokunmak bile haz veriyor insana. Çok güzel, çok özenli kapakları, ciltleri. Oldukları yerde bıraktım onları. Düşünsene oralarda hiç olmazsa evinde istediğin kitabı bulundurma hakkın var. </p><p class="calibre1">
  Şu andaki görüş alanım, penceremin ötesindeki bir kaç ev, iğde ağacı, kavaklar, köprü, denize doğru uzanan toprak yol, Bakkal Cavit’in derme çatma dükkanı, dükkanın önündeki ekmek dolabı, gazete tezgahı, solmuş</p><p class="calibre1">
mavi tente ile sınırlı olsa da bütün bunlar görünürde var olmayan bir biçimde ve anlaşılmaz bir uyumla bir araya gelmiş karmaşık duyusal izlenimler uyandırıyor bende ve çok garip bir biçimde bakış açımı gerekli ve doğru yöne kaydırıyor. </p><p class="calibre1">
  Odamdaki süt kokusu, dokunduğum bir kumaşın yumuşak dokusu, dolap kapaklarının genleşen tahtalarından çıkan çıtırtılar belleğimde birikmiş</p><p class="calibre1">
kokuları, dokunuşları, sesleri ve istenmeyen görüntüleri kendi kendine dönen bir bant gibi silip temizliyor. </p><p class="calibre1">
  Bahçeyle çok uğraştım. Görsen benimle gurur duyardın. Her şey canlandı, yenilendi, iri iri oldu yaprakları. Hatmiler köylü gelinleri gibi salınıyor, mor çiçekler açan sarmaşık aceleyle tırmanıyor bahçe duvarına. Güller çoktan açtı. Burayı çok seviyorum. </p><p class="calibre1">
  Uzun süre İstanbul’a dönmeyeceğim. Benim gibi modası geçmiş aşklar yaşamayan, günün moda insanlarının orası. Gündelik birlikteliklerin taptaze, aşınmamış duygularıyla yaşlanmaya direnen, benliklerine ve belleklerine aşkın yüceliği kazınmamış özgür kadınların. </p><p class="calibre1">
Ben geri kalmış biriyim. </p><p class="calibre1">
  Zayıflıklarını geceleri buruşuk çarşaflar üstünde, bar masalarında ve kapı</p><p class="calibre1">
önlerinde hoyratça çözüp dağıtan biricik, vazgeçilmez erkeklerin o kent. </p><p class="calibre1">
İnce bir kadının bir aynanın karşısında saçlarındaki firketeleri çıkarırkenki kırılganlığını göremez olmuş erkeklerin. </p><p class="calibre1">
  Senin mektubundan sonra kafamı ve düşüncelerimi bir süre düzene koyamadım. </p><p class="calibre1">
Gene de seninle dostluğumun her zaman şu ya da bu biçimde süreceğini bilmelisin. Sana yazıyorum, her zaman da yazacağım. Sen de yaz bana. </p><p class="calibre1">
Birbirimizi kolayca bırakmayalım. Ama bunun için de zorlamayalım kendimizi. </p><p class="calibre1">
  Küçük kedim bacaklarıma sürtünüyor. Acıkmış olmalı. Tüylü bir sarman. Adı</p><p class="calibre1">
Su, Görsen ne kadar severdin… Harika bir kuyruğu var. Nasıl da düşkünsündür kedilere sen. Kanepede sırtüstü yatıp kitap okurken karnına yatırıp usul usul okşardın, oynardın onlarla, ellerine yün eldivenler giyip kızdırırdın Ayhan. </p><p class="calibre1">
  Seni çok özlüyorum. </p><p class="calibre1">
  Beni güneşli bir bahçede çiçekler sularken düşün anımsadığında. Bir kurşun kalemi yontarken, kağıtlar yırtıp umutsuzluktan bunalırken. Yağmurlu bir öğle üzeri Sirkeci’de yürürken. Bir aynada ağlarken… </p><p class="calibre1">
  Ben seni bir çok halinle anımsayacağım, yazmakla başedemem. </p><p class="calibre1">
Nicedir kendimi bunca yürekli bulduğum olmamıştı. Bunca yorgunken bunca kahraman. Bunca acı çekerken bunca iyimser, bu kadar hüzünlüyken böylesine mutlu. </p><p class="calibre1">
  Ve gece sessizliğinde… </p><p class="calibre1">
  Suna</p><p class="calibre1">
  DÜŞKÖY YAZLIK SİNEMASI</p><p class="calibre1">
  İğde ve gül kokularının birbirine karışarak içlere baygınlık verdiği bir ilkyaz akşamı Düşköy Yazlık Sineması‘nın önünde bekliyorum. Ellerim ceplerimde, neyi, kimi beklediğimi bilmeden bekliyorum. Belki de kimseyi beklemiyorum da bana öyle getiyor. </p><p class="calibre1">
  Sinemanın ağır demir kapısında paslı bir kilit asılı. Sezon açılmadı daha, duvarların üstüne perdeyi sokaktan gizleyecek kamış perdeler bile yerleştirilmemiş. Beklemekten sıkıldığım için kapıya yaklaşıp itiyorum. </p><p class="calibre1">
Açıkmış, kilit kırık. İçeri süzülüyorum gizlice. Gölgeme ve geçen yazdan kalan çürümüş ayçekirdeği kabuklarına basa basa bitiş noktasına doğru yürüyorum. Sundurmanın altından ayağı topal bir sandalye çekip kuytu bir köşeye oturuyorum. </p><p class="calibre1">
  Gökte parlak bir dolunay var. Gökyüzü aydınlık, koyu mavi. İğde ve gül kokuları başımı döndürüyor. Ayışığı bu baygın kokuya karışarak mavimsi bir solgunlukla sinemanın mat beyaz yağlı boyayla boyanmış perdesine akıyor. Perdeye bakıyorum. İnsana düşler kurduracak, içinde sınırsız istekler uyandıracak, gözyaşları döktürecek, isyanlara sürükleyecek, tüm duygularını ayaklandıracak güzellikte bir ışık bu. </p><p class="calibre1">
  Esrikliğe benzer bir boşluk içinde, kıpırdamadan, büyülenmiş gibi perdeye bakıyorum. Birden başlangıçtan beri burda oturmakta olduğumu, burda doğmuş, burda büyümüş, burda yaşamış olduğumu anlıyorum. </p><p class="calibre1">
  Ne Dere Sokağı, ne Mahzun Garip’in yolsuz ve umarsız beklediği bahçe, ne yengemin penceresi, ne de annemin yatak odasının çinko kaplı balkonu var artık. </p><p class="calibre1">
  Manolya Pastanesi diye bir yer hiç olmadı. Küf kokan koridorlar, beyaza boyalı bir göçmen karyolası, turuncu saplı koltuklar, bütün Gece ve Müzik’ler, mimoza dallı sarı giysim birer yanılsamaydı. Sındırgı Dağları‘ndan hiç geçmedim, uzun gece yolculukları yapmadım. Acıklı, sıkıcı mektuplar yazmadım hiç kimseye, Onur diye biri yoktu, hiç kimseyi tutkuyla kucaklamadım. Yaşamımı alt üst edecek kimseyle karşılaşmadım. Dümdüz, öyküsüz, başka yerlerin, başka insanların, başka ya da benzer olayların, bütün bunlarla ilintili ya da bunlara bağlı daha başka olay, insan, yerlerin yer almadığı bir dümdüzlükte burada geçti yaşamım. Geri kalan her şeyi ayışığının aydınlattığı mavimsi perdede bir an için görüp belleğime bir daha silinmeyecek biçimde yerleştiriverdim. </p><p class="calibre1">
Hepsi bu. </p><p class="calibre1">
  Düş gücümün yarattığı bu görüntülerin hiç biri gerçek değil. Gerçek olamayacak kadar saçma hepsi çünkü. Yalnızca düşlerde yaşanabilecek olaylar tümü. Ama çoktandır olabileceklerle gerçek olaylar, yaşanabileceklerle düşlenebilecekler arasında büyük çelişkiler ve aykırılıklar olmadığını</p><p class="calibre1">

</p><p class="calibre1">
biliyorum artık. Hem sonra anlatılması gerekenler olup bitenler, olup bitecekler değil herkes biliyor bunu. Önemli olan, gelincik tarlaları, dönemeçler, sis düdükleri, cinayetler, yangınlar, hendekler, bağlar ve küllerle dolu bu dünyada insanın düşebileceği ve düşleyebileceği tüm tuzakları görebilmek. </p><p class="calibre1">
  Düşköy Yazlık Sineması‘nın bahçesinde oturmuş ayışığı ile aydınlanmış</p><p class="calibre1">
perdeye bakıyorum. </p><p class="calibre1">
  Kimseyi beklemiyorum… </p><p class="calibre1">
  Nisan 1990 - Ekim 1991</p><p class="calibre1">
  İstanbul - Düşköy</p><p class="calibre1">
  SON</p><p class="calibre1">

</p><p class="calibre1">
<a name="outline" class="calibre2" id="outline"></a></p></body>
</html>