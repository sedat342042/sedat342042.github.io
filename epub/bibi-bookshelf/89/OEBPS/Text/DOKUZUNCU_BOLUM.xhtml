<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>DOKUZUNCU_BOLUM.xhtml</title>
  <link href="../Styles/template.css" rel="stylesheet" type="text/css" />
</head>

<body>
  <div class="generated-style" id="dokuzuncu-bolum">
    <p class="bolum-ismi" xml:lang="tr"><span class="bolum-ismi">Dokuzuncu bölüm</span></p>

    <h1 class="bolum-ismi-2-satir" id="toc-anchor" xml:lang="tr"><span class="bolum-ismi">Babalar ve oğullar</span></h1>

    <p class="duz" xml:lang="tr"><span class="duz">Yıl, 2009.</span></p>

    <p class="duz" xml:lang="tr"><span class="duz">Türkiye her daim olduğu gibi yine iç politik gerginlikler yaşıyor. Bu tartışmalarda “taraf” olan bir aile çok öne çıkıyor: Altanlar! Baba Çetin Altan ve oğulları Ahmet ile Mehmet Altan. Aile çok tartışılıp konuşulunca haliyle medyada baba-oğul Altanlar üzerine değerlendirmeler yapılıyor. Daha da yapılacaktır kuşkusuz.</span></p>

    <p class="duz" xml:lang="tr"><span class="duz">Yazın dünyasındaki ünlü baba-oğulların ilişkileri her daim merak edilmiştir çünkü…</span></p>

    <p class="duz" xml:lang="tr"><span class="duz">Türkiye’deki yazın dünyasının ünlü baba-oğulları kimlerdir?</span></p>

    <p class="duz" xml:lang="tr"><span class="duz">Kuşkusuz bugün ilk akla gelen Çetin Altan ile oğulları Ahmet ve Mehmet Altan’dır.</span></p>

    <p class="duz" xml:lang="tr"><span class="duz">Peki başka?</span></p>

    <p class="duz" xml:lang="tr"><span class="duz">Namık Kemal-Ali Ekrem Bolayır…</span></p>

    <p class="duz" xml:lang="tr"><span class="duz">Recaizade Mahmud Ekrem-Ercüment Ekrem Talu…</span></p>

    <p class="duz" xml:lang="tr"><span class="duz">Samih Rifat-Oktay Rifat…</span></p>

    <p class="duz" xml:lang="tr"><span class="duz">Abdülkadir Kemali- Orhan Kemal…</span></p>

    <p class="duz" xml:lang="tr"><span class="duz">Hasan Âli Yücel-Can Yücel…</span></p>

    <p class="duz" xml:lang="tr"><span class="duz">Listeyi uzatabiliriz. Ama gerek yok. Çünkü merakımız başka.</span></p>

    <p class="duz" xml:lang="tr"><span class="duz">Edebiyat dünyasındaki baba-oğul ilişkisi nasıldı?</span></p>

    <p class="duz" xml:lang="tr"><span class="duz">Örneğin, birbirlerini kıskanıyorlar mıydı?</span></p>

    <p class="duz" xml:lang="tr"><span class="duz">Aziz Nesin,</span> <span class="italik">Birlikte Yaşadıklarım Birlikte Öldüklerim</span> <span class="duz">adlı kitabında Çetin Altan’la ilgili bir anısını yazdı.</span></p>

    <p class="duz" xml:lang="tr"><span class="duz">25 nisan 1991 tarihinde İstanbul’daki Fransız Sarayı’nda Çetin Altan’la karşılaştığını, daha sonra birlikte Yeniköy İskele Gazinosu’na gittiklerini ve orada yaşadıklarını şöyle not etti:&nbsp;</span></p>

    <p class="alinti-ilk-paragraf" xml:lang="tr"><span class="dar-paragraf-duz">İskele Gazinosu’nda içeriye oturduk. Rakı içmiyormuş. Çok şaşırdım. Hiç üstelemedim.</span></p>

    <p class="alinti" xml:lang="tr"><span class="dar-paragraf-duz">– Peki, az bi şey alayım, sana katılmak için… dedi.</span></p>

    <p class="alinti" xml:lang="tr"><span class="dar-paragraf-duz">Şişe bitti. Birer duble, birer duble daha…</span></p>

    <p class="alinti-son-paragraf" xml:lang="tr"><span class="dar-paragraf-duz">İyice cıvıttı. Kimse kalmadı bizden başka. Sahibi incelik gösterip bizden izin isteyip gitti. Çetin bir türlü kalkmak bilmez. Eskisinden bin beter, boyuna ukalalık ediyor. İki oğlundan yakınıyor. Aralarında baba-oğul, yazar rekabeti başlamış… (Sansürlenmiştir.) En hoşuma giden. Ama beğenmediğim yanı yine ortada. Gizini mizini döküyor.</span></p>

    <p class="duz" xml:lang="tr"><span class="duz">Kitabı yayıma hazırlayan Ali Nesin bir iki cümleyi sansürlemişti. Kuşkusuz bu sansür Ali Nesin’in özel hayatı koruma özeninden kaynaklanıyordu. Aslında bu itina, yazın dünyasındaki baba-oğul ilişkileri konusunda kalem oynatılamamasına neden oluyor. Oysa dünyada baba-oğul ilişkisi konusunda birçok çalışma var.</span></p>

    <p class="duz" xml:lang="tr"><span class="duz">İşte birkaçı…</span></p>

    <p class="duz-ilk-paragraf" xml:lang="tr"><span class="italik">Üç Silahşörler, Monte Kristo Kontu, Demir Maskeli Adam</span> <span class="duz">gibi unutulmaz eserlerin yazarı Alexandre Dumas’nın (Alexandre Dumas père, (1802-1870) oğlu da&nbsp;aynı adı taşıyordu: Alexandre Dumas fils, (1824-1895). Ancak baba-oğul ilişkisi sorunluydu ve bu, oğul Dumas’nın doğumuyla başlamıştı. Baba Alexandre Dumas çapkın biriydi. Paris’in kenar mahallesinde terzilik yapan Marie Catherine Labay’dan olan çocuğunu önce reddetti. Sonra kabul etti ve oğlunun annesiyle de evlendi.</span></p>

    <p class="duz" xml:lang="tr"><span class="duz">Fakat baba-oğul arasındaki sorunlar bitmedi.</span></p>

    <p class="duz" xml:lang="tr"><span class="duz">Oğul Alexandre Dumas’nın çocukluğundan itibaren eli kalem tutmaya başladı. Hikâyeciliği babasına benziyordu. Ancak baba Alexandre Dumas oğluna yazı yazmayı yasakladı. Elinde kalem gördüğünde dövdüğü bile oldu. Oğlunun yazar olmasını hiç istemedi.</span></p>

    <p class="duz" xml:lang="tr"><span class="duz">Aslında baba A. Dumas hayatını sadece kalemiyle kazanıyordu. Bu nedenle dur durak bilmeden yazıyordu. Öyle ki bazen parayla tuttuğu yazarlara romanının bazı bölümlerini yazdırıyordu. Yani edebiyat dünyasında “yardımcı yazar” kullanan ilk kişi A. Dumas’ydı.</span></p>

    <p class="duz" xml:lang="tr"><span class="duz">Oysa şimdi kendi oğlunun yazmasına karşıydı. Niye?</span></p>

    <p class="duz" xml:lang="tr"><span class="duz">Kıskançlık olabilir mi? Oğlunun yazdıklarını görüp ileride kendisine rakip olmasından mı korktu acaba? “Edebiyat dünyasına bir Dumas yeter” diye mi düşündü? Soru çok.</span></p>

    <p class="duz" xml:lang="tr"><span class="duz">Baba baskısına rağmen oğul yazmayı sürdürdü.</span></p>

    <p class="duz" xml:lang="tr"><span class="duz">Ve bir gün…</span></p>

    <p class="duz" xml:lang="tr"><span class="duz">Oğul A. Dumas</span> <span class="italik">Kamelyalı Kadın</span><span class="duz">’ı yazdı. Çok övgü aldı.</span></p>

    <p class="duz" xml:lang="tr"><span class="duz">Baba A. Dumas ne yaptı dersiniz? Önce “Ben yazdım” dedi, sonra “Ben yönlendirdim” diye düzeltti ve en sonunda oğlunun yazdığını açıklamak zorunda kaldı.</span></p>

    <p class="duz" xml:lang="tr"><span class="duz">Oğul A. Dumas edebi yolculuğunu,</span> <span class="italik">Le Fils Naturel,</span> <span class="italik">Yabancı Kadın, Karımı Niçin Öldürdüm?</span> <span class="duz">gibi eserleriyle sürdürdü…</span></p>

    <p class="duz-ilk-paragraf" xml:lang="tr"><span class="duz">Şimdi baba da, yazar çocukları da eşcinsel olan bir aileyi tanıyalım…</span></p>

    <p class="duz" xml:lang="tr"><span class="duz">1929 yılında Nobel Edebiyat Ödülü alan Thomas Mann (1875-1955), kuşkusuz Alman yazın dünyasının en önemli yazarlarından biridir.</span></p>

    <p class="duz" xml:lang="tr"><span class="duz">Thomas Mann’ın, bir profesörün kızı olan Katia Pringsheim’la evliliğinden altı çocuğu oldu.</span></p>

    <p class="duz" xml:lang="tr"><span class="duz">Bu altı çocuktan ikisi tıpkı babaları Thomas Mann gibi yazar kimlikleriyle öne çıktı: Erika Mann (1905-1969) ve Klaus Mann (1906-1949).</span></p>

    <p class="duz" xml:lang="tr"><span class="duz">Mann ailesinin bu üç yazar ferdinin bir ortak noktası daha vardı: Eşcinseldiler. Bunu zaten hiç saklamadılar.</span></p>

    <p class="duz" xml:lang="tr"><span class="italik">Mefisto, Der Wendepunkt</span> <span class="duz">gibi eserler yazan Klaus Mann’ın babasıyla zor bir ilişkisi vardı. Öyleki eşcinsel olmasının nedenini olarak hep babasının baskısını gösterdi. Babasından hep uzaklara kaçtı.</span></p>

    <p class="duz" xml:lang="tr"><span class="duz">Klaus Mann’ın en yakın dostu ablası Erika Mann’dı.</span></p>

    <p class="duz" xml:lang="tr"><span class="duz">Erika Mann, erkek giysileriyle dolaşan bir lezbiyen-aktivistti. Kardeşiyle birlikte Almanya’da antifaşist kabarelerde rol aldı.</span> <span class="italik">Hayattan Kaçış, Işıklardan Aşağı</span> <span class="duz">gibi eserler kaleme aldı. Babasından çok kardeşine yakındı. Ancak babası hastalanınca yanına gidip bakımını üstlenince kardeşi Klaus Mann intihar etti.</span></p>

    <p class="duz" xml:lang="tr"><span class="duz">Erika ve Klaus’un hem kendi aralarında hem de babalarıyla inişli çıkışlı ilişkileri filmlere bile konu oldu:</span> <span class="italik">Die Erika und Klaus Mann Story.</span></p>

    <p class="duz" xml:lang="tr"><span class="duz">Aslında buraya tarihçi, felsefeci, deneme yazarı Golo Mann’ı da (1909-1994) eklemek gerekiyor. O da babası, ağabeyi ve ablası gibi eşcinseldi. Görünen o ki Thomas Mann, yazın yaşamlarında olduğu gibi cinsel tercihler konusunda da çocuklarını etkilemişti.</span></p>

    <p class="duz" xml:lang="tr"><span class="duz">İlginçtir; siyasal yaşamları hep solda başlayan Mann ailesinin fertleri, ABD ile yakınlaştıktan sonra solla aralarına mesafe koydular…</span></p>

    <p class="duz" xml:lang="tr"><span class="duz">Ama tüm bunlar edebi eserlerinin değerlerini hiç küçültmedi…</span></p>

    <p class="duz-ilk-paragraf" xml:lang="tr"><span class="duz">Baba-oğul arasındaki bir başka aşk-nefret ilişkisi için İngiltere’ye uzanmamız gerekiyor.</span></p>

    <p class="duz" xml:lang="tr"><span class="duz">Yazar, şair, eleştirmen Kingsley Amis (1922-1995), İngiliz edebiyatının önemli isimlerinden biriydi. Otuz iki yaşında yazdığı ilk romanı</span> <span class="italik">Talihli Jim’</span><span class="duz">le ünlendi; Somerset Maugham Ödülü’nü kazandı.</span></p>

    <p class="duz" xml:lang="tr"><span class="duz">Oğlu Martin Amis de (1949-) yirmi dört yaşında ilk romanı</span> <span class="italik">Rachel Dosyası</span> <span class="duz">eseriyle aynı ödülü aldı.</span></p>

    <p class="duz" xml:lang="tr"><span class="duz">Baba-oğul yazarlar arasında inişli çıkışlı bir ilişki vardı.</span></p>

    <p class="duz" xml:lang="tr"><span class="duz">Kingsley, öğle yemeklerine çıktıklarında oğluna, sosyalizmi (ki kendisi sosyalistti), aşkı, seksi anlattı.</span></p>

    <p class="duz" xml:lang="tr"><span class="duz">Kingsley Amis’in sözlerinden çok yaşamındaki tatsızlıklar bu baba-oğul ilişkisini belirledi. Kingsley bir alkolik gibi yaşıyordu. Üstelik oğlunun çok sevdiği annesini aldatıp duruyordu. Martin Amis zorlu bir boşanma sürecine tanıklık etti.</span></p>

    <p class="duz" xml:lang="tr"><span class="duz">Bu nedenle… Martin Amis yaşamının bir bölümünde babasının adını hiç ağzına almadı. Örneğin, 1986 yılında yazdığı</span> <span class="italik">The Moronic Inferno</span> <span class="duz">adlı kitabının önsözünde yer verdiği hayat öyküsünde, entelektüel gelişimi adına teşekkür ettikleri arasında babası Kingsley’nin adını bile geçirmedi.</span></p>

    <p class="duz" xml:lang="tr"><span class="duz">Babasının hiç sevmediği edebiyatçıları, ilham aldığı yazarlar arasında göstermesi de, baba-oğul ilişkisinin ne derece sorunlu olduğunu kanıtlıyordu.</span></p>

    <p class="duz" xml:lang="tr"><span class="duz">Baba Kingsley 1995 yılında ölünce, Martin Amis’in kırgınlığı sona erdi. 2000 yılında çıkardığı</span> <span class="italik">Experience</span> <span class="duz">kitabında bu kez babasının ne kadar eşsiz bir baba ve ne kadar eşsiz bir yazar olduğunu belirtti.</span></p>

    <p class="duz" xml:lang="tr"><span class="duz">Fakat bu duygusal yakınlığa rağmen yine de babasının politik geçmişiyle uğraştı. 2002 yılında yazdığı</span> <span class="italik">Koba the Dread: Laughter and the Twenty Million</span> <span class="duz">adlı eserinde Sovyetler Birliği’nde yirmi milyon insanın ölümünden Stalin’in kuklası olarak gördüğü –babası gibi– komünistleri sorumlu tuttu.</span></p>

    <p class="duz" xml:lang="tr"><span class="duz">Aslında Martin Amis’in karşı çıktığı sosyalizm miydi, yoksa ilgisiz komünist bir baba mı?</span></p>

    <p class="duz" xml:lang="tr"><span class="duz">Tüm bunlar ideolojik bir eleştiriden çok, babasından beklediği ilgiyi göremeyen bir yazar oğlun travması mıydı? Hâlâ tartışılıyor…</span></p>

    <p class="duz-ilk-paragraf" xml:lang="tr"><span class="duz">Ve Sovyetler Birliği’nin deha baba-oğul ikilisi:&nbsp;</span></p>

    <p class="duz" xml:lang="tr"><span class="duz">“Ayna” “Kar”, “Kış Günü” gibi şiirler yazan Sovyetler Birliği’nin ünlü şairi Arseniy Tarkovski’nin (1907-1989) oğlu da tanınmış bir isimdi: Rusya’nın dâhi film yönetmeni-yazar Andrey Tarkovski (1932-1986).</span></p>

    <p class="duz" xml:lang="tr"><span class="duz">Baba-oğul Tarkovskilerin ilişkisi nasıldı?</span></p>

    <p class="duz" xml:lang="tr"><span class="duz">Ne inişli çıkışlıydı ne de sorunlu. Çünkü baba-oğul hayatlarında pek sık bir araya gelemediler.</span></p>

    <p class="duz" xml:lang="tr"><span class="duz">İkinci Dünya Savaşı’ndan bir kolunu kaybederek dönen baba Arseniy Tarkovski alkol sorunu nedeniyle evliliğini yürütemedi.</span></p>

    <p class="duz" xml:lang="tr"><span class="duz">Andrey Tarkovski için yine babasız günler başlamıştı. Aslında çok da büyük üzüntü duymadı; annesinin hemen her gün ağlaması artık sona ermişti.</span></p>

    <p class="duz" xml:lang="tr"><span class="duz">Andrey, hayatını annesi ve anneannesiyle sürdürdü. Babasına pek de öfke duymadı. Şiirlerini hayranlık derecesinde sevdiğini her fırsatta dile getirdi. Babasının “Ayna” ve “Stalker” şiirlerini beyazperdeye taşıdı.</span></p>

    <p class="duz" xml:lang="tr"><span class="duz">Aslında babası gibi hep şair olmak istemişti. Bilinir ki, aslında hiç “film çekmemiştir”, çektiği görsel bir şiirdir.</span></p>

    <p class="duz" xml:lang="tr"><span class="duz">Evet, baba-oğul ilişkileri genellikle sancılı geçer; hele bir de aynı mesleği yapıyorlarsa bu daha da güçleşir. Zorlu yaşamlar, travmalar, iç hesaplaşmalar, yazarın hayattaki duruşuna ve üretimine farklı biçimde yansır.</span></p>

    <p class="duz" xml:lang="tr"><span class="duz">Umarız bizim baba-oğul edebiyatçılarımızın hayatları da hiçbir sansüre tabii tutulmadan bir gün yazılır.</span></p>

    <p class="duz" xml:lang="tr"><span class="duz">Belki o zaman, kimin neyi, niçin yaptığı daha iyi anlaşılır…</span></p>

    <p class="duz-ilk-paragraf" xml:lang="tr"><span class="duz">Bizim topraklardan baba-oğulları yazarak bu konuyu noktalayalım:</span></p>

    <p class="duz" xml:lang="tr"><span class="duz">Aziz Nesin gibi büyük ustalarla az da olsa birlikte çalışmışlığımız var. O kuşak günlük tutmayı ya da yaşadıklarını not etmeyi hep sürdürdü. Onlar örnek alınacak büyük ustalardı.</span></p>

    <p class="duz" xml:lang="tr"><span class="duz">Benim de sağımda solumda hep küçük defterler bulunur. İlgimi çeken bilgileri not ederim. İşte bu defterden birkaç baba-oğul anekdotu…</span></p>

    <p class="duz" xml:lang="tr"><span class="duz">– Turgay Şeren’in babası sosyalistti.</span></p>

    <p class="duz" xml:lang="tr"><span class="duz">Futbolseverler Turgay Şeren’in kim olduğunu bilir. Türk Milli Takımı’nın unutulmaz kaptanı ve kalecisidir. Şimdi</span> <span class="italik">Akşam</span> <span class="duz">gazetesinde köşe yazarlığı yapıyor.</span></p>

    <p class="duz" xml:lang="tr"><span class="duz">Babası Sabit Şevki Şeren, Çankaya Köşkü’nde Cumhurbaşkanı İsmet İnönü’nün özel kalemi olarak çalıştı. 1944 yılında, yerine Süreyya Anderiman’ın getirileceğini öğrenince küsüp görevinden ayrıldı. Daha sonra…</span></p>

    <p class="duz" xml:lang="tr"><span class="duz">24 mayıs 1946 tarihinde Türkiye Sosyalist İşçi Partisi’ni kurdu.</span></p>

    <p class="duz" xml:lang="tr"><span class="duz">“Tehlikeli” bulunup partisi kapatılan sosyalist bir babanın oğlu olan Turgay Şeren, yıllarca Türk Milli Takımı’nın kalesini koruyup kaptanlık yaptı.</span></p>

    <p class="duz" xml:lang="tr"><span class="duz">– Orhan Veli’nin babası müzisyendi.</span></p>

    <p class="duz" xml:lang="tr"><span class="duz">Şair Orhan Veli’nin babası Veli Kanık, Cumhurbaşkanlığı Senfoni Orkestrası’nda başklarnetçiydi. Orhan Veli’nin bir senfoni gibi işlediği mısraların nereden kaynaklandığı belli oluyor.</span></p>

    <p class="duz" xml:lang="tr"><span class="duz">Konu geldi parantez açmalıyım: Ahmed Haşim, Nâzım Hikmet’in şiirleri hakkında düşüncesini şöyle söylemişti: “Nâzım’ın şiirleri senfonik bir orkestra gibi; ancak orkestra sürekli marş çalıyor!”</span></p>

    <p class="duz" xml:lang="tr"><span class="duz">Böyle incelikli eleştiriler maalesef artık yok…</span></p>

    <p class="duz" xml:lang="tr"><span class="duz">– Rutkay Aziz’in babası yönetmendi.</span></p>

    <p class="duz" xml:lang="tr"><span class="duz">Rutkay Aziz ve kızı Doğa Rutkay’ın akrabalarını tanır mısınız? Rutkay Aziz’in babası Fikri Rutkay bir dönemin tanınmış yönetmeniydi. Amcası Fuat Rutkay, Halk Film’in sahibiydi. Fuat Rutkay’ın eşi ise ünlü Türk halk müziği solisti ve film artisti Suzan Yakar’dı.</span></p>

    <p class="duz" xml:lang="tr"><span class="duz">– Enis Fosforoğlu’nun babasının Renan Fosforoğlu olduğunu biliyordum. Ama Can Gürzap’ın babası Reşit Gürzap’ın sinema oyuncusu olduğunu bilmiyordum.</span></p>

    <p class="duz" xml:lang="tr"><span class="duz">– Sedenler, film yapımcılığı için şeyh babalarından izin almışlar.</span></p>

    <p class="duz" xml:lang="tr"><span class="duz">Rahmetli Osman F. Seden’in babası Kemal Seden ve amcası Şakir Seden de film yapımcısıydı. Kemal Seden bu işe girmeden önce maliye memuruydu.</span></p>

    <p class="duz" xml:lang="tr"><span class="duz">İki kardeş sinema sektörüne girmek için babaları Şeyh Ahmed Hamdi Efendi’den izin almak için yanına gittiler. Şeyh babaları, “Oğlum bu işi yaparken hırsızlık yapacak mısınız?” diye sordu. “Hayır” yanıtını alınca bu kez “Kendiniz çalışıp emek verecek misiniz?” diye sordu. “Evet” yanıtını alınca, “Eee o zaman niye haram olsun, gidin yapın” dedi.</span></p>

    <p class="duz" xml:lang="tr"><span class="duz">– Rahmetli Süreyya Duru’nun da hikâyesi farklı değildi. O da sinemaya babası Naci Duru ve amcası Nafiz Duru’nun yanında başladı.</span></p>

    <p class="duz" xml:lang="tr"><span class="duz">Bu toprakların yetiştirdiği daha ne çok başarılı baba-oğul hikâyesi var. Keşke bunları kitaplara, belgesellere taşıyabilsek.</span></p>

    <p class="duz" xml:lang="tr"><span class="duz">Peki ya oğullarını kaybeden ve acıları hiç sönmeyen edebiyatçıları tanıyor musunuz?</span></p>

    <p class="baslik-3" xml:lang="tr"><span class="duyuru-baslik">Oğullarını kaybeden edebiyatçılar</span></p>

    <p class="duz" xml:lang="tr"><span class="duz">Oğullarını kaybeden Abdülhak Hamid, Recaizade Mahmud Ekrem, Halid Ziya Uşaklıgil, Peyami Safa, Samih Rifat, Halit Fahri Ozansoy, Reşat Nuri Güntekin, Ümit Yaşar Oğuzcan yaşama tutunabildiler mi?</span></p>

    <p class="duz" xml:lang="tr"><span class="duz">Edebiyatçılar oğullarının ölümünün ardından neler yaptılar?</span></p>

    <p class="duz-ilk-paragraf" xml:lang="tr"><span class="duz">Yıl, 1899.</span></p>

    <p class="duz" xml:lang="tr"><span class="duz">Yer, İstanbul Büyükada.</span></p>

    <p class="duz" xml:lang="tr"><span class="duz">Karanfil Sokağı’nda iki odalı bir sayfiye evi.</span></p>

    <p class="duz" xml:lang="tr"><span class="duz">Recaizade Mahmud Ekrem, eşi Güzide Hanım’la birlikte matemini sessizce burada yaşadı.</span></p>

    <p class="duz" xml:lang="tr"><span class="duz">Önceleri cemiyet hayatından hoşlanan yazar, artık kimseleri görmek istemiyordu. Aksi şekilde yaşamanın on dört yaşında ölen oğlu Nijad’ın anısına haksızlık olacağını düşünüyordu. İstisnasız her gün ağlıyordu.</span></p>

    <p class="duz-ilk-paragraf" xml:lang="tr"><span class="duz">Üç oğulları olmuştu: Emced, Nijad ve Ercüment.</span></p>

    <p class="duz" xml:lang="tr"><span class="duz">Oğlu Emced, bakıcısının dikkatsizliği sonucu bir buçuk yaşında yatağa mahkûm olmuş, yirmi yıllık yaşamı boyunca hiç konuşamadan vefat etmişti.</span></p>

    <p class="duz" xml:lang="tr"><span class="duz">Oğlu Nijad evin neşe kaynağıydı. Hareketli ve hep güler yüzlüydü. Edebiyata meraklıydı. Çok iyi resim yapıyordu. Recaizade Mahmud Ekrem, oğlu Nijad’a tutkundu. Ona ayrı bir sevgisi vardı. Kuşkusuz oğlu Ercüment Ekrem’i de seviyordu ama Nijad’ın yeri bambaşkaydı.</span></p>

    <p class="duz" xml:lang="tr"><span class="duz">Ve Nijad yakalandığı amansız hastalıktan kurtarılamayıp ölünce Recaizade Mahmud Ekrem yıkıldı; bir türlü toparlanamadı ve Büyükada’ya sığındı…</span></p>

    <p class="alinti-ilk-paragraf-x" xml:lang="tr"><span class="dar-paragraf-bold">AH NİJAD</span></p>

    <p class="alinti-ilk-paragraf" xml:lang="tr"><span class="dar-paragraf-duz">Hasret beni cayır cayır yakarken</span></p>

    <p class="alinti" xml:lang="tr"><span class="dar-paragraf-duz">Bedenimde buzdan bir el yürüyor.</span></p>

    <p class="alinti" xml:lang="tr"><span class="dar-paragraf-duz">Hayalin çılgın çılgın bakarken</span></p>

    <p class="alinti" xml:lang="tr"><span class="dar-paragraf-duz">Kapanası gözümü kan bürüyor.</span></p>

    <p class="alinti-ilk-paragraf" xml:lang="tr"><span class="dar-paragraf-duz">Dağda kırda rast getirsem bir dere</span></p>

    <p class="alinti" xml:lang="tr"><span class="dar-paragraf-duz">Gözyaşlarımı akıtarak çağlarım.</span></p>

    <p class="alinti" xml:lang="tr"><span class="dar-paragraf-duz">Yollardaki ufak ufak izlere</span></p>

    <p class="alinti" xml:lang="tr"><span class="dar-paragraf-duz">Yenin sanıp bakar bakar ağlarım.</span></p>

    <p class="alinti" xml:lang="tr"><span class="dar-paragraf-duz">Güneş güler, kuşlar uçar havada</span></p>

    <p class="alinti" xml:lang="tr"><span class="dar-paragraf-duz">Uyanırlar nazlı nazlı çiçekler…</span></p>

    <p class="alinti" xml:lang="tr"><span class="dar-paragraf-duz">Yalnız mısın o karanlık yuvada?</span></p>

    <p class="alinti" xml:lang="tr"><span class="dar-paragraf-duz">Yok mu seni bir kayırır bir bekler?..</span></p>

    <p class="alinti-ilk-paragraf" xml:lang="tr"><span class="dar-paragraf-duz">Can isterken hasret oduyla yansın</span></p>

    <p class="alinti" xml:lang="tr"><span class="dar-paragraf-duz">Varlık beni alil alil sürüyor.</span></p>

    <p class="alinti" xml:lang="tr"><span class="dar-paragraf-duz">Bu kayguya yürek nasıl dayansın?</span></p>

    <p class="alinti" xml:lang="tr"><span class="dar-paragraf-duz">Bedenciğin topraklarda çürüyor!</span></p>

    <p class="alinti-ilk-paragraf" xml:lang="tr"><span class="dar-paragraf-duz">Bu ayrılık bana yaman geldi pek,</span></p>

    <p class="alinti" xml:lang="tr"><span class="dar-paragraf-duz">Ruhum hasta, kırık kolum kanadım.</span></p>

    <p class="alinti" xml:lang="tr"><span class="dar-paragraf-duz">Ya gel bana, ya oraya beni çek</span></p>

    <p class="alinti-son-paragraf-x" xml:lang="tr"><span class="dar-paragraf-duz">Gözüm nuru, oğulcuğum, Nijad’ım!</span></p>

    <p class="duz" xml:lang="tr"><span class="duz">Büyükada’da evlat acısı çeken sadece Recaizade Mahmud Ekrem değildi. Halid Ziya Uşaklıgil de oğlu Sadun’u erken yaşta toprağa vermişti. Edebiyatımızın bu usta iki kalemi, o yıllarda Büyükada’da birbirlerine kenetlenip acılarını dindirmeye çalıştılar.</span></p>

    <p class="duz" xml:lang="tr"><span class="duz">Halid Ziya Uşaklıgil’in evlat acısı hiç bitmeyecekti. Bir süre Atatürk’ün yanında da çalışmış olan diplomat oğlu Vedat Uşaklıgil, Tiran Büyükelçiliği’nde görev yaparken bunalıma girip intihar edecekti.</span></p>

    <p class="duz" xml:lang="tr"><span class="duz">Bu intihar artık Halid Ziya Uşaklıgil için yıkım olacaktı. Çünkü daha önceki yıllarda iki amcası Uşakızade Yusuf ve Uşakızade Süleyman Tevfik de intihar etmişti.</span></p>

    <p class="duz" xml:lang="tr"><span class="duz">Bu kadar acıyı taşıması zordu; oğlu Vedat’ın öldüğü yıl, oğlunun intiharını</span> <span class="italik">Bir Acı Hikâye</span> <span class="duz">adlı eserinde yazdı. Kitap bittikten sonra da yaşama gözlerini kapadı. Kim bilir, belki de ruhundaki fırtınaları ancak böyle dindirebildi…</span></p>

    <p class="duz-ilk-paragraf" xml:lang="tr"><span class="duz">Recaizade Mahmud Ekrem ile Halid Ziya Uşaklıgil’in Büyükada’da yaşadıkları acı dolu günleri Ercüment Ekrem Talu şöyle yazdı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">(Büyükada’daki) matemhanemize devam etme fedakârlığını ve vefakârlığını bir kişi gösterdi; o da Halid Ziya idi. Hafızam beni aldatmıyorsa o da, o yıl bir evladını toprağa vermişti. O da tesellisini Ada’nın sükûnetinde araya gelmişti.(…) Babam, Nijad’ını kaybettiği gün şuurunu da birlikte kaybetmekten ancak Halid Ziya ile Tevfik Fikret’in müşterek gayretleri ile masun kaldı.</span></p>

    <p class="duz-ilk-paragraf" xml:lang="tr"><span class="duz">Bir hatırlatma yapayım:</span></p>

    <p class="duz" xml:lang="tr"><span class="duz">Şair Tevfik Fikret’in oğlu Halûk’un hikâyesini biliyorsunuzdur; on sekiz yaşında yurtdışında okumaya gitti ve din değiştirdi. O kadar çok tepki aldı ki, bir daha ne babasının cenazesine ne mezarına ne de yurduna gelebildi. Bu nedenle bu üç dost arasında Tevfik Fikret de evlat acısı çeken babalardan biri oldu.</span></p>

    <p class="duz-ilk-paragraf" xml:lang="tr"><span class="duz">Konu konuyu açıyor…</span></p>

    <p class="duz" xml:lang="tr"><span class="duz">Recaizade Mahmud Ekrem’in o acılı günlerinde, kendisine destek veren Halid Ziya Uşaklıgil ve Tevfik Fikret’le birlikte bir yakın dostu daha vardı: Şair İsmail Safa.</span></p>

    <p class="duz" xml:lang="tr"><span class="duz">İsmail Safa aynı zamanda Nijad ve Ercüment’in yazı hocasıydı; ikisini de oğlu gibi seviyordu.</span></p>

    <p class="duz" xml:lang="tr"><span class="duz">Nijad’ın ölümünden bir yıl önce bir oğlu dünyaya gelmişti. Tevfik Fikret çocuğun adını Peyami Safa koydu.</span></p>

    <p class="duz" xml:lang="tr"><span class="duz">İsmail Safa sürgünde vefat ettiğinde Peyami Safa iki yaşındaydı. Babasının arkadaşlarının yardımlarıyla büyüyen Peyami Safa, yıllar sonra oğul acısı yaşayacaktı. Biricik oğlu yirmi iki yaşındaki Merve Safa, askerliğini yaparken rahatsızlanıp vefat edince Peyami Safa bu acıya fazla dayanamadı.</span></p>

    <p class="duz" xml:lang="tr"><span class="duz">Merve ve Safa, Mekke’deki iki kutsal tepenin adıydı; Peyami Safa “kutsalını” kaybetmişti. Oğlunun ölümünden üç buçuk ay sonra hayata veda etti…</span></p>

    <p class="duz-ilk-paragraf" xml:lang="tr"><span class="duz">Recaizade Mahmud Ekrem, Nijad’ın acısını dindirmek için o yıllar hep yürüyüşlere çıktı. Oğlu Ercüment Ekrem Talu anlatıyor:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Ağabeyim Nijad’ın ölümünden biraz sonra idi. Matemini unutmak değil fakat avunmak için babam ekseriya beni yanına alır, beraber kırlara uzanırdık. Bu gezintiler sessizce geçerdi. (Babam) hiç ağzını açmaz, kendisini bir gölge gibi bir iki adım geriden takip eden bana kat’i bir lüzum duymadıkça hitap etmezdi.</span></p>

    <p class="alinti" xml:lang="tr"><span class="dar-paragraf-duz">(Bir gün) babam bitab gözlerinin eksik etmediği Nijad’ın hayaliyle meşgul, her zamanki gibi önde gidiyordu. Arkamızdan gelen bir fayton araba bize yetişti. O anda arabadan inip de bize doğru gelen birisini görünce durduk. Bu, çok zarif giyinmiş, sivrice sakallı, gözünde tek gözlük taşıyan, orta boylu bir zattı. Bize yakın gelince gözlüğü gözünden düştü, titreyen elleri babama doğru uzandı. Kucaklaştılar. Babam ağlamaya başladı. Hıçkırıklar arasında, “Hamid” diyordu; “Hamid perişan oldum, Nijad’ım, Nijad’ım elden gitti…”</span></p>

    <p class="duz-ilk-paragraf" xml:lang="tr"><span class="duz">Şair-i Azam Abdülhak Hamid nereden bilebilirdi aynı acıyı birkaç yıl sonra kendisinin de yaşayacağını…</span></p>

    <p class="duz" xml:lang="tr"><span class="duz">Tek oğluydu Abdülhak Hüseyin; ABD’de maslahatgüzardı. Öldüğünü Abdülhak Hamid’den dört ay gizlediler. Çevresi, haberi öğrenince “inme gelmesin” diye şair-i azama alıştırarak söylemeyi tercih etmişti. “Abdülhak Hüseyin amansız bir hastalıkla mücadele ediyor” demişlerdi sürekli.</span></p>

    <p class="duz" xml:lang="tr"><span class="duz">Abdülhak Hamid için oğlunun ölümü yanında, yıllardır görev yaptığı devletinin biricik evladına sahip çıkmamasını hayatı boyunca affetmedi. Birinci Dünya Savaşı’nda Osmanlı’nın ABD ile ilişkileri gerginleşince, Babıâli, elçiliği kapatarak, maslahatgüzar Abdülhak Hüseyin’e yurda dön çağrısı yaptı. Ancak Abdülhak Hüseyin hastaydı; dönemedi. Hastalığına inanılmadı ve maaşı kesildi. Osmanlı devleti ancak diplomatı ölünce olayın doğruluğundan emin oldu!</span></p>

    <p class="duz" xml:lang="tr"><span class="duz">Abdülhak Hüseyin’i umursamayan devlet, kızlarına da sahip çıkmadı. Yvonne Hindiye ile Cynthia Sindiye’nin torunları bugün İngiltere’de ne yapıyorlar acaba? Savaşlar sadece devletleri yok etmiyor; aileleri de işte böyle paramparça ediyor…</span></p>

    <p class="duz" xml:lang="tr"><span class="duz">Recaizade Mahmud Ekrem o kederli günlerinde arkadaşı Abdülhak Hamid’in yanında olamadı; çünkü vefat etmişti. Ercüment Ekrem Talu anlatıyor:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Ölümünün yıldönümüne rastlayan soğuk bir günde rahmetli anacağımla beraber, babamın Küçüksu’daki mezarını ziyarete gitmiştik. Abdülhak Hamid Bey’i orada bulduk. Bizden önce gelmiş, taşının üstüne oturmuş, sessiz sessiz ağlıyordu. Bu türlü dostluk şimdi nerede var? Ve ben bunu nasıl unutabilirim?</span></p>

    <p class="duz-ilk-paragraf" xml:lang="tr"><span class="duz">Recaizade Mahmud Ekrem vefat etmeden önce oğlu Nijad’ı satırlara döktü. Ortaya Türk edebiyatının bu en güzel mersiyeleri çıktı; bunlar</span> <span class="italik">Nijad Ekrem</span> <span class="duz">adlı iki ciltlik kitapta toplandı.</span></p>

    <p class="duz" xml:lang="tr"><span class="duz">Ne acıdır: Nijad doğduğunda Reciazade Mahmud Ekrem, üstadı Namık Kemal’den oğlu için bir kıta yazmasını rica etti. Kendisi de aynı yıl doğan Namık Kemal’in torunu Muvaffak (Menemencioğlu) için yazacaktı.</span></p>

    <p class="duz" xml:lang="tr"><span class="duz">Namık Kemal ile Recaizade Ekrem birbirini o kadar seviyorlardı ki, Namık Kemal doğan oğluna “Ekrem” adını verdi.</span></p>

    <p class="duz" xml:lang="tr"><span class="duz">Ama… Ölüm evlerinden hiç eksik olmuyordu sanki: Ekrem’in oğlu (adını Namık Kemal’in büyük eserinden almıştı) Cezmi, müzik öğretmeninin aşkına karşılık bulamayıp tabancayla canına kıydı.</span></p>

    <p class="duz" xml:lang="tr"><span class="duz">Uzatmayayım: Recaizade Mahmud Ekrem, yaşamının son döneminde tüm sevgisini, 1909’da doğan torunu Muvakkar’a (Çiğdem Talu ile Umur Talu’nun babasıdır) verdi.</span></p>

    <p class="duz" xml:lang="tr"><span class="duz">1914’te vefat etti ve vasiyeti gereği oğlu Nijad’ın mezarına defnedildi. Sonunda yıllardır yasını tuttuğu oğluna kavuşmuştu…</span></p>

    <p class="duz-ilk-paragraf" xml:lang="tr"><span class="duz">Şair Ümit Yaşar Oğuzcan’ın Galata Kulesi’nden atlayan oğlu Vedat’ın hikâyesi çok acıdır:</span></p>

    <p class="duz" xml:lang="tr"><span class="duz">Ümit Yaşar Oğuzcan’ın babası Lütfi Oğuzcan da şairdi. Oğluna şiir yazmıştı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Bak dünya ne güzel, bu sitem niye,</span></p>

    <p class="alinti" xml:lang="tr"><span class="dar-paragraf-duz">Ettim ben adımı sana hediye.</span></p>

    <p class="alinti" xml:lang="tr"><span class="dar-paragraf-duz">Mutluyum ey oğul babanım diye,</span></p>

    <p class="alinti-son-paragraf" xml:lang="tr"><span class="dar-paragraf-duz">Çarptırma hicvinle cezaya beni.</span></p>

    <p class="duz" xml:lang="tr"><span class="duz">Baba Lütfi Oğuzcan’ın oğluna sitem etmesinin nedeni, Ümit Yaşar’ın sık sık intihara kalkışmasıydı.</span></p>

    <p class="duz" xml:lang="tr"><span class="duz">Söylenenlere göre Ümit Yaşar yirmi dört kez intihara teşebbüs etmişti! Ve ne yazık ki bu ruh hali nedeniyle evde huzur kalmamıştı.</span></p>

    <p class="duz" xml:lang="tr"><span class="duz">Bir gün…</span></p>

    <p class="duz" xml:lang="tr"><span class="duz">On yedi yaşındaki oğlu Vedat Oğuzcan, Galata Kulesi’ne çıktı ve kendini aşağıya bıraktı.</span></p>

    <p class="duz" xml:lang="tr"><span class="duz">Rivayet odur ki, cansız bedeni yerde yatarken avucundaki kâğıtta bir not yazılıydı: “Baba intihar öyle edilmez, böyle edilir!”</span></p>

    <p class="alinti-ilk-paragraf-x" xml:lang="tr"><span class="dar-paragraf-bold">GALATA KULESİ</span></p>

    <p class="alinti-ilk-paragraf" xml:lang="tr"><span class="dar-paragraf-duz">6 Haziran 1973</span></p>

    <p class="alinti" xml:lang="tr"><span class="dar-paragraf-duz">Pırıl pırıl bir yaz günüydü</span></p>

    <p class="alinti" xml:lang="tr"><span class="dar-paragraf-duz">Aydınlıktı, güzeldi dünya</span></p>

    <p class="alinti" xml:lang="tr"><span class="dar-paragraf-duz">Bir adam düştü o gün Galata Kulesi’nden</span></p>

    <p class="alinti" xml:lang="tr"><span class="dar-paragraf-duz">Kendini bir anda bıraktı boşluğa</span></p>

    <p class="alinti" xml:lang="tr"><span class="dar-paragraf-duz">Ömrünün baharında</span></p>

    <p class="alinti" xml:lang="tr"><span class="dar-paragraf-duz">Bütün umutlarıyla birlikte</span></p>

    <p class="alinti" xml:lang="tr"><span class="dar-paragraf-duz">Paramparça oldu</span></p>

    <p class="alinti" xml:lang="tr"><span class="dar-paragraf-duz">Bir adam benim oğlumdu…</span></p>

    <p class="alinti-ilk-paragraf" xml:lang="tr"><span class="dar-paragraf-duz">Gencecikti Vedat</span></p>

    <p class="alinti" xml:lang="tr"><span class="dar-paragraf-duz">Işıl ışıldı gözleri</span></p>

    <p class="alinti" xml:lang="tr"><span class="dar-paragraf-duz">İçi</span></p>

    <p class="alinti" xml:lang="tr"><span class="dar-paragraf-duz">Bütün insanlar için sevgiyle doluydu</span></p>

    <p class="alinti" xml:lang="tr"><span class="dar-paragraf-duz">Çıktı apansız o dönülmez yolculuğa</span></p>

    <p class="alinti" xml:lang="tr"><span class="dar-paragraf-duz">Kendini bir anda bıraktı boşluğa</span></p>

    <p class="alinti" xml:lang="tr"><span class="dar-paragraf-duz">Söndü güneş, karardı yeryüzü bütün</span></p>

    <p class="alinti" xml:lang="tr"><span class="dar-paragraf-duz">Zaman durdu</span></p>

    <p class="alinti" xml:lang="tr"><span class="dar-paragraf-duz">Bir adam düştü Galata Kulesi’nden</span></p>

    <p class="alinti" xml:lang="tr"><span class="dar-paragraf-duz">Bu adam benim oğlumdu</span></p>

    <p class="alinti-ilk-paragraf" xml:lang="tr"><span class="dar-paragraf-duz">Açarken ufkunda güller alevden</span></p>

    <p class="alinti" xml:lang="tr"><span class="dar-paragraf-duz">Çıktı, her günkü gibi gülerek evden</span></p>

    <p class="alinti" xml:lang="tr"><span class="dar-paragraf-duz">Kimseye belli etmedi içindeki yangını</span></p>

    <p class="alinti" xml:lang="tr"><span class="dar-paragraf-duz">Yürüdü, kendinden emin</span></p>

    <p class="alinti" xml:lang="tr"><span class="dar-paragraf-duz">Sonsuzluğa doğru</span></p>

    <p class="alinti" xml:lang="tr"><span class="dar-paragraf-duz">Galata Kulesi’nde bekliyordu ecel</span></p>

    <p class="alinti" xml:lang="tr"><span class="dar-paragraf-duz">Bir fincan kahve, bir kadeh konyak</span></p>

    <p class="alinti" xml:lang="tr"><span class="dar-paragraf-duz">Ölüm yolcusunun son arzusu buydu</span></p>

    <p class="alinti" xml:lang="tr"><span class="dar-paragraf-duz">Bir adam düştü Galata Kulesi’nden</span></p>

    <p class="alinti" xml:lang="tr"><span class="dar-paragraf-duz">Bu adam benim oğlumdu</span></p>

    <p class="alinti-ilk-paragraf" xml:lang="tr"><span class="dar-paragraf-duz">Küçüktü bir zaman</span></p>

    <p class="alinti" xml:lang="tr"><span class="dar-paragraf-duz">Kucağıma alır ninniler söylerdim ona</span></p>

    <p class="alinti" xml:lang="tr"><span class="dar-paragraf-duz">“Uyu oğlum, uyu oğlum, ninni”</span></p>

    <p class="alinti" xml:lang="tr"><span class="dar-paragraf-duz">Bir daha uyanmamak üzere uyudu Vedat</span></p>

    <p class="alinti-ilk-paragraf" xml:lang="tr"><span class="dar-paragraf-duz">6 Haziran 1973</span></p>

    <p class="alinti" xml:lang="tr"><span class="dar-paragraf-duz">Galata Kulesi’nden bir adam attı kendini</span></p>

    <p class="alinti" xml:lang="tr"><span class="dar-paragraf-duz">Bu nankör insanlara</span></p>

    <p class="alinti" xml:lang="tr"><span class="dar-paragraf-duz">Bu kalleş dünyaya inat</span></p>

    <p class="alinti" xml:lang="tr"><span class="dar-paragraf-duz">Şimdi yine bir ninni söylüyorum ona</span></p>

    <p class="alinti-son-paragraf-x" xml:lang="tr"><span class="dar-paragraf-duz">“Uyan oğlum, uyan oğlum, uyan Vedat…”</span></p>

    <p class="duz" xml:lang="tr"><span class="duz">Evlat acısına kim dayanabilir?</span></p>

    <p class="duz" xml:lang="tr"><span class="duz">Reşat Nuri Güntekin, oğlu Aksel öldüğünde bir daha çocuk yapmaya tövbe etti. Bir daha böyle bir acıya dayanamayacağını düşündü.</span></p>

    <p class="duz" xml:lang="tr"><span class="duz">Ancak hayat güçlü geldi ve edilen tövbelere rağmen birkaç yıl sonra kızları Ela dünyaya geldi. Ve Aksel’in acısı biraz olsun son buldu…</span></p>

    <p class="duz" xml:lang="tr"><span class="duz">Oğlu Şaman’ı kaybeden Mustafa Şekip Tunç, oğlu Yaman’ı kaybeden Ekrem Şerif Egeli, oğlu Engin’i kaybeden İhsan Kongar, oğlu Sinan’ı kaybeden Adnan Cemgil, Mustafa’yı kaybeden Mîna Urgan, bu ağır savaşta ayakta durmayı zor da olsa başarabildiler.</span></p>

    <p class="duz" xml:lang="tr"><span class="duz">Fakat oğul acısını hiç atlatamayan edebiyatçı babalar da vardı. Halit Fahri Ozansoy bunlardan biriydi.</span></p>

    <p class="duz" xml:lang="tr"><span class="duz">Kendisi gibi gazeteci-yazar olan oğlu Gavsi Ozansoy’la pek geçinemiyorlardı. Gavsi, sürekli dergiler çıkarıp batırıyordu. Babası gibi titiz ve düzenli değildi. Kişilik olarak çok farklıydılar.</span></p>

    <p class="duz" xml:lang="tr"><span class="duz">Bir gün…</span></p>

    <p class="duz" xml:lang="tr"><span class="duz">Yine bir tartışma sırasında sinirlerine hâkim olamayan Halit Fahri Ozansoy oğlu Gavsi’ye “Seni evlatlıktan reddediyorum” dedi. Gavsi Ozansoy kapıyı vurup çıktı. Ve birkaç ay sonra Gavsi vefat etti.</span></p>

    <p class="duz" xml:lang="tr"><span class="duz">Halit Fahri Ozansoy şoke oldu. Oğlunun ölümünden kısa bir süre sonra onu evinde başını masaya koymuş halde buldular; ölmüştü…</span></p>

    <p class="duz" xml:lang="tr"><span class="duz">Ve bir genç yetenek: Hatif… Samih Rifat’ın oğlu.</span></p>

    <p class="duz" xml:lang="tr"><span class="duz">Samih Rifat’ı tanıtmak için ne yazmalıyım: Şair, yazar, gazeteci, vali, milletvekili, müzisyen, Türk Dil Kurumu ilk başkanı, Güneş Dil Teorisi’ni yaratan tarihçilerden vs.</span></p>

    <p class="duz" xml:lang="tr"><span class="duz">Samih Rifat’ın ilk eşinden iki çocuğu oldu: Hatif ve Zeynep.</span></p>

    <p class="duz" xml:lang="tr"><span class="duz">Eşi Saliha Hanım’ı genç yaşında kaybedince, Nâzım Hikmet’in teyzesi Münevver’le ikinci evliliğini yaptı. Şair Oktay Rifat bu evlilikten doğdu. Oktay Rıiat doğduğunda ağabeyi Hatif on altı yaşındaydı.</span></p>

    <p class="duz" xml:lang="tr"><span class="duz">Samih Rifat –deyim yerindeyse– ilk oğlu Hatif’in üzerine titriyordu.</span></p>

    <p class="duz" xml:lang="tr"><span class="duz">Hatif de babasına benziyordu; babası gibi küçük yaşından itibaren müzik aletlerine ilgisi vardı. Çok iyi tambur çalıyordu.</span></p>

    <p class="duz" xml:lang="tr"><span class="duz">Samih Rifat oğlunu dönemin en iyi okullarında okuttu; Musevi Alliance Mektebi’ne verdi. Ardından Viyana’ya gönderdi. Oğlu yurtdışındayken Samih Rifat işgal yıllarında “Hatif” adıyla</span> <span class="italik">Sabah</span> <span class="duz">gazetesine makaleler yazdı.</span></p>

    <p class="duz" xml:lang="tr"><span class="duz">Hatif yurtdışındaki eğitiminin ardından ülkeye döndü. Tambur aşkı her geçen yıl büyüdü. Tamburi Cemil Bey’in öğrencisi oldu. Amcası (İstiklal Marşı’nın ilk bestecisi) Ali Rifat Çağatay’ın konserlerinde tamburi olarak yer aldı. Çalışma hayatına adım atacağı sırada verem oldu. Kurtarılamadı.</span></p>

    <p class="duz" xml:lang="tr"><span class="duz">Bu acı olay sonucunda babası Samih Rifat ve amcası Ali Rifat bir daha ellerine tambur almadılar…</span></p>

    <p class="duz" xml:lang="tr"><span class="duz">Samih Rifat yirmi dokuz yaşında vefat eden oğlu Hatif için “Onun Sazı” şiirini yazdı:</span></p>

    <p class="duz-ilk-paragraf" xml:lang="tr"><span class="dar-paragraf-duz">Bir dere boyunda yüksecik bir çam</span></p>

    <p class="alinti-ilk-paragraf" xml:lang="tr"><span class="dar-paragraf-duz">Kol atmış bir yıkık damın üstüne.</span></p>

    <p class="alinti" xml:lang="tr"><span class="dar-paragraf-duz">Dertli bir anacık, çıkar bir akşam</span></p>

    <p class="alinti" xml:lang="tr"><span class="dar-paragraf-duz">Diker gözlerini çamın üstüne.</span></p>

    <p class="alinti" xml:lang="tr"><span class="dar-paragraf-duz">Oturur kıyıda düşünür ağlar</span></p>

    <p class="alinti" xml:lang="tr"><span class="dar-paragraf-duz">Dal budak seçilmez bir âna kadar,</span></p>

    <p class="alinti" xml:lang="tr"><span class="dar-paragraf-duz">Tarlası kuraktır, bahçesi kıraç</span></p>

    <p class="alinti" xml:lang="tr"><span class="dar-paragraf-duz">Bırakıp gidemez fakat kalan aç</span></p>

    <p class="alinti" xml:lang="tr"><span class="dar-paragraf-duz">Şehit oğlu mudur bu öksüz ağaç</span></p>

    <p class="alinti" xml:lang="tr"><span class="dar-paragraf-duz">Demiş yurt kurtulsun kimsesiz ana</span></p>

    <p class="alinti" xml:lang="tr"><span class="dar-paragraf-duz">Bir tek yavrusunu vermiş vatana.</span></p>

    <p class="alinti" xml:lang="tr"><span class="dar-paragraf-duz">Oğlunun diktiği fidan bir dalmış</span></p>

    <p class="alinti" xml:lang="tr"><span class="dar-paragraf-duz">Büyümüş yeşermiş dal budak salmış</span></p>

    <p class="alinti" xml:lang="tr"><span class="dar-paragraf-duz">Sazı bir dalında asılı kalmış.</span></p>

    <p class="alinti" xml:lang="tr"><span class="dar-paragraf-duz">Kırık tellerine vurdukça rüzgâr</span></p>

    <p class="alinti-son-paragraf" xml:lang="tr"><span class="dar-paragraf-duz">Saz ağlar, zavallı anacık ağlar.</span></p>

    <p class="duz" xml:lang="tr"><span class="duz">Artık bu acı sayfaları geçelim…</span></p>

    <p class="baslik-3" xml:lang="tr"><span class="duyuru-baslik">Peygamberlik mertebesine çıkarılan şair</span></p>

    <p class="duz" xml:lang="tr"><span class="duz">Evladını kaybedip akıl sağlığını koruyabilmek için herhalde çok güçlü olmak gerekir. Edebiyat dünyamızda nice özel yazarlar, şairler var ki, ruh dünyaları hayli zengindi. Size birini tanıştırmak istiyorum:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Sen gözlerimde bir renk</span></p>

    <p class="alinti" xml:lang="tr"><span class="dar-paragraf-duz">Kulaklarımda bir ses</span></p>

    <p class="alinti" xml:lang="tr"><span class="dar-paragraf-duz">Ve içimde bir nefes</span></p>

    <p class="alinti-son-paragraf" xml:lang="tr"><span class="dar-paragraf-duz">Olarak kalacaksın…</span></p>

    <p class="duz" xml:lang="tr"><span class="duz">Rast makamındaki bu şarkıyı kim bilmez ki?</span></p>

    <p class="duz" xml:lang="tr"><span class="duz">Erol Sayın’ın bestelediği bu şarkının sözleri, şair Enis Behiç Koryürek’e aitti.</span></p>

    <p class="duz" xml:lang="tr"><span class="duz">Enis Behiç Bey (1892-1949) İstanbulluydu. İstanbul, Selanik ve Üsküp’te okudu. Mülkiyeyi bitirdi.</span></p>

    <p class="duz" xml:lang="tr"><span class="duz">Dışişleri’nde çalıştı; Bükreş ve Budapeşte’de görev yaptı. Çalışma Bakanlığı’nda müsteşarlık görevinde bulundu.</span></p>

    <p class="duz" xml:lang="tr"><span class="duz">Osmanlıcaya hep karşı çıktı. Türkçüydü. Ulusal Kurtuluş Savaşı’nı destekledi; Mustafa Kemal’e hayrandı. Kemalizm’i halka anlatmak için Anadolu’yu dolaştı.</span></p>

    <p class="duz" xml:lang="tr"><span class="duz">Türk şiirinin “Beş Hececiler” akımının en özgün şairlerindendi.</span></p>

    <p class="duz" xml:lang="tr"><span class="duz">Ve 1946 yılının bir ekim günü…</span></p>

    <p class="duz" xml:lang="tr"><span class="duz">Enis Behiç Koryürek’in hayatı değişti.</span></p>

    <p class="duz" xml:lang="tr"><span class="duz">Ey ruh geldinse…</span></p>

    <p class="duz-ilk-paragraf" xml:lang="tr"><span class="duz">Ankara…</span></p>

    <p class="duz" xml:lang="tr"><span class="duz">Ruh çağırma toplantılarına katılmayı sürekli reddeden Enis Behiç Bey, istemeyerek geldiği bu yeni yapılmış apartman dairesine girdi. Ev sahibi, Türkiye’deki ruh çağırma olayının öncüsü Dr. Bedri Ruhselman idi.</span></p>

    <p class="duz" xml:lang="tr"><span class="duz">Önce, gelen beş misafirine “hoş geldiniz” deyip hal hatır sorduktan sonra gramofona Paganini’nin</span> <span class="italik">Şeytan Trilleri</span><span class="duz">’ni taş plağını koydu.</span></p>

    <p class="duz" xml:lang="tr"><span class="duz">Ardından on iki yaşındayken okuduğu ve hayatını değiştiren, Gayret Kitabevi sahibi Mösyö Garbis’in</span> <span class="italik">Cinlerle Muhabere</span> <span class="duz">kitabından satırlar okudu.</span></p>

    <p class="duz-ilk-paragraf" xml:lang="tr"><span class="duz">Vakit geceyarısını buldu. Perdeler sıkıca kapatıldı, ampuller söndürüldü. Altı kişilik yuvarlak masanın etrafına geçtiler.</span></p>

    <p class="duz" xml:lang="tr"><span class="duz">Tek bir mum, masanın üzerindeki, içinde harfler ve bazı kelimelerin yazılı olduğu kadife altıgen bir kutu ile büyük bir fincanı aydınlatmaya ancak yetiyordu.</span></p>

    <p class="duz" xml:lang="tr"><span class="duz">Bedri Ruhselman kısık bir sesle, herkesin parmaklarını fincanın üzerine koymasını söyledi. Odada derin bir sessizlik vardı.</span></p>

    <p class="duz" xml:lang="tr"><span class="duz">Ruh çağırma toplantısı böyle başladı…</span></p>

    <p class="duz" xml:lang="tr"><span class="duz">Birkaç dakika bir şey olmadı.</span></p>

    <p class="duz" xml:lang="tr"><span class="duz">Sonra nereden estiği bilinmeyen hafif bir rüzgâr, mumun alevini titretmeye başladı. Fincan sarsıldı. Altıgen kutunun kapağı açıldı; kutudan fırlayan harfler ve kelimeler bazı cümleler oluşturdu! Masadakiler telaşla bu cümleleri okumaya çalışırken…</span></p>

    <p class="duz" xml:lang="tr"><span class="duz">Şair Enis Behiç Koryürek gözleri yuvalarından fırlayacak şekilde tavana bakıyordu. Yirmi santim boyundaki bir Mevlevi derviş, başını sol yanına yatırmış, ellerini göğsünde çaprazlamış bir halde sema yapıyordu!</span></p>

    <p class="duz" xml:lang="tr"><span class="duz">Enis Behiç Bey, dervişi arkadaşlarına göstermek istedi. Parmağıyla tavanı işaret etti. Arkadaşları hiçbir şey anlamadı. Enis Behiç Bey oturduğu sandalyenin üstüne çıktı, dervişi göstererek “Bakın bakın” dedi. Ve düşüp bayıldı.</span></p>

    <p class="duz" xml:lang="tr"><span class="duz">Dervişi onun dışında kimse görmemişti.</span></p>

    <p class="duz" xml:lang="tr"><span class="duz">Enis Behiç Koryürek kendine geldikten sonra toplantıya devam edildi. Mevlevi dervişin kim olduğu masanın üzerine yayılmış harfler ve kelimelerle araştırılmaya çalışıldı. Buldular da adını, Süleyman Çelebi.</span></p>

    <p class="duz" xml:lang="tr"><span class="duz">Gelen ruha, mevlit yazarı Süleyman Çelebi olup olmadığını sordular. Değildi.</span></p>

    <p class="duz" xml:lang="tr"><span class="duz">Ruh, masadaki harfler ve kelimelerle oynamaya başladı; adı Çedikçi Süleyman Çelebi’ydi; Haliç’in donduğu kış hastalanmış ve iki yıl sonra da memleketi Trabzon’da vefat etmişti. Mezarının üstünde bahçe vardı.</span></p>

    <p class="duz" xml:lang="tr"><span class="duz">Enis Behiç Koryürek istemeyerek geldiği bu evden, ruhun bedenden ayrıldıktan sonra dünyayı sık sık ziyaret ettiğine inanarak çıktı. O günden sonra hem kendisi hem şiirleri ve hem de hayata bakışı tamamen değişti.</span></p>

    <p class="duz" xml:lang="tr"><span class="duz">Enis Behiç Koryürek, Çedikçi Süleyman Çelebi’yle ilişkisini hiç kesmedi. Şair ve hariciyeci arkadaşlarının, çalışmaktan çok yorulduğu, biraz bir hastanede dinlenmesi gerektiği şeklindeki önerilerine öfkeyle yanıt verdi. Zamanla eski çevresiyle ilişkileri koptu. Artık mistik şiirler yazıyordu.</span></p>

    <p class="duz" xml:lang="tr"><span class="duz">Şiirlerini</span> <span class="italik">Vâridat-ı Süleyman</span> <span class="duz">adlı kitabında topladı. Kitabın kapağında, “Çedikçi Süleyman Çelebi Ruhundan İlhamlar” yazılıydı.</span></p>

    <p class="duz" xml:lang="tr"><span class="duz">Önsözünde şöyle diyordu:</span></p>

    <p class="alinti-ilk-paragraf" xml:lang="tr"><span class="dar-paragraf-duz">O sözler edası, musikisi, manası benim tarzımdan bambaşka olan, fakat bu başkalıkla beraber gene benden bir koku, bir gölge taşıyan o sözler, ömrümde hiç düşünmediğim ve söylemesini aklımdan hiç geçirmediğim o sözler, içimden, benim içerimin daha içerisinden birdenbire fışkırıp çağlayan bir su gibi, emeksiz, engelsiz akıyor, akıyordu.</span></p>

    <p class="duz-ilk-paragraf" xml:lang="tr"><span class="duz">Enis Behiç Bey başka bir “âleme” geçmişti.</span></p>

    <p class="duz" xml:lang="tr"><span class="duz">Bu konu psikolojinin, psikiyatrinin alanına giriyordu kuşkusuz; ya da edebiyatçıların “ilham” meselesine.</span></p>

    <p class="duz" xml:lang="tr"><span class="duz">Ancak, mesele bilimin ve edebiyatın dışına çıktı. Ankara’da bir dairede geceyarısı başlayan ruh çağırma olayı birdenbire Türkiye’nin tartıştığı konu haline geldi.</span></p>

    <p class="duz" xml:lang="tr"><span class="duz">Arusi Şeyhi Ömer Fevzi Mardin, Enis Behiç Koryürek’in “peygamber” olduğunu, kitabı</span> <span class="italik">Vâridat-ı Süleyman</span><span class="duz">’ın da Cebrail aracılığıyla yazdırıldığını ve bütün kutsal kitapların özü olduğunu söyledi.</span></p>

    <p class="duz" xml:lang="tr"><span class="duz">Kitap üzerine yazdığı</span> <span class="italik">Vâridat-ı Süleyman Şerhi</span><span class="duz">’nde bakın neler var:</span></p>

    <p class="alinti-ilk-paragraf" xml:lang="tr"><span class="dar-paragraf-italik">Vâridat-ı Süleyman</span> <span class="dar-paragraf-duz">adlı bu kitabın içeriği eşsiz, benzersiz; oluşma biçimi olağanüstü bir olaydı. Çünkü bu içerik, ölümlü bir insanın sesi kullanılarak ortaya konmuş Allah sözü idi. Olağanüstülüğü şu nedenleydi: Ağzından bu sözler çıkan kişinin aktardığı bilgilerin çoğundan, yani ilahiyat ilminden haberi yoktu. Her olağanüstülük gibi bu da ilahi bir olay yani bir mucizedir. Bu sözleri Enis Bey’in içine girerek Allah’tan başkası söylemiş olamaz. Söylenen Enis Bey’in sesini kullanan, ‘Ruh-ül Kudüs’tür, yani Allah’ın “Zat” nurudur. Cebrail Aleyhisselam bu meyandadır. Peygamberler devrinden sonra Ruh-ül Kudüs’ün dünyaya kelam getirdiği işitilmiş değildi. Bu ilk kez Enis Bey’de gerçekleşiyor. Allah’ın mucizesidir bu.</span></p>

    <p class="duz-ilk-paragraf" xml:lang="tr"><span class="duz">Meseleyi aslında Şeyh Cüneyd Bağdadi’nin güzel bir sözü özetliyor: “Allah’ın velileri ile delileri arasında soğan zarı kadar mesafe vardır!”</span></p>

    <p class="duz" xml:lang="tr"><span class="duz">Ruh çağırma olayı dünyada ilk nerede ortaya çıktı biliyor musunuz?</span></p>

    <p class="duz-ilk-paragraf" xml:lang="tr"><span class="duz">Yıl, 1847.</span></p>

    <p class="duz" xml:lang="tr"><span class="duz">New York/Hydesville.</span></p>

    <p class="duz" xml:lang="tr"><span class="duz">John D. Fox, eşi ve iki kızıyla terk edilmiş bir eve yerleşti.</span></p>

    <p class="duz" xml:lang="tr"><span class="duz">Yeni evlerinde çok mutluydular ama geceleri evden çıkan tuhaf seslerden, mobilyaların yer değiştirmesinden, tabloların sık sık düşmesinden rahatsızdılar.</span></p>

    <p class="duz" xml:lang="tr"><span class="duz">Bir yıl sonra…</span></p>

    <p class="duz" xml:lang="tr"><span class="duz">Evin iki kızı on altı yaşındaki Margaret ile on üç yaşındaki Kate, mayıs ayının bir gece vakti masada oturuyorlardı. Yine benzer bir ses duydular. Kate elini masaya vurarak, “Odada iseniz benim gibi yapın” dedi. Odada benzer bir ses duyuldu.</span></p>

    <p class="duz" xml:lang="tr"><span class="duz">“Erkek misin sen?” diye sordular. Ruh cevap vermedi.</span></p>

    <p class="duz" xml:lang="tr"><span class="duz">“Ruh musunuz?” sorusuna ise ruh masayı yerinden oynatarak yanıt verdi.</span></p>

    <p class="duz" xml:lang="tr"><span class="duz">İki kız kardeş ruha, “Çatal Ayak” adını verdiler.</span></p>

    <p class="duz" xml:lang="tr"><span class="duz">O günden sonra komşuları, Fox ailesini ziyarete gelip masanın etrafına dizilmeye başladı. “Çatal Ayak” her soruya, masa ayaklarından çıkardığı tuhaf seslerle yanıt verdi; tüm dertlere derman oldu.</span></p>

    <p class="duz" xml:lang="tr"><span class="duz">“Çatal Ayak”ın kim olduğu da sonra ortaya çıktı; evin eski sahibi Charles Ryan’dı. Cinayete kurban gitmişti.</span></p>

    <p class="duz" xml:lang="tr"><span class="duz">Ölen yakınlarından haber almak için Fox ailesinin kapısından ayrılmayan kalabalıklar masada yer kapmak için para vermeye başladılar. Fox’lar çok memnundu bu tatlı kârdan.</span></p>

    <p class="duz" xml:lang="tr"><span class="duz">“Çatal Ayak” artık tek başına yeterli olamıyordu. Zamanla Benjamin Franklin gibi başka ruhları da yardıma çağırdı. Fox’lar zamanla, “Spiritüel Gözlemler Merkezi” kurdular. 1852’de Cleveland’da ilk kongrelerini yaptılar. On binlerce insan bu işe merak sardı, “medyum” oldu.</span></p>

    <p class="duz" xml:lang="tr"><span class="duz">Ancak oyun bozuldu…</span></p>

    <p class="duz" xml:lang="tr"><span class="duz">Buffalo Kliniği Şefi Dr. Austin Flint, iki kız kardeşi muayene etti. “Çatal Ayak”a atfedilen gürültüleri bazı kasların ani gerginliğiyle farkında olmadan kızlar çıkarıyordu. Bütün gizem, kızların vücutlarında gizliydi.</span></p>

    <p class="duz" xml:lang="tr"><span class="duz">Fox ailesi oluk gibi gelen paraların kesilmesini istemedi hiç.</span></p>

    <p class="duz" xml:lang="tr"><span class="duz">Ta ki 21 kasım 1888 tarihine kadar.</span></p>

    <p class="duz" xml:lang="tr"><span class="duz">Kız kardeş Fox’lar gürültülerin ayak başparmaklarından kaynaklandığını açıkladı. Kate,</span> <span class="italik">New York Herald Tribune</span> <span class="duz">gazetesine, “Otuz yıldır kız kardeşim ve ben, halkı aldatmaktan başka bir şey yapmadık” dedi.</span></p>

    <p class="duz" xml:lang="tr"><span class="duz">Dedi demesine de, kimse inanmadı. İnsanoğlunun bir gerçeğiydi; sadece inanmak istediğine inanıyordu.</span></p>

    <p class="duz" xml:lang="tr"><span class="duz">Ruh çağırma ABD’den Avrupa’ya sıçradı. Çok da popüler oldu.</span></p>

    <p class="duz" xml:lang="tr"><span class="duz">Küçük kızı Léopoldine’i kaybeden aydınlanmacı yazar Victor Hugo bile ruhsal yıkımını ruh çağırma seanslarına katılarak gidermeye çalıştı.</span></p>

    <p class="duz" xml:lang="tr"><span class="duz">İnsanoğlu gerçeklikten kopmayagörsün; bak başına neler geliyordu…</span></p>

    <p class="baslik-3" xml:lang="tr"><span class="duyuru-baslik">Ruh çağıran gazeteci-yazar</span></p>

    <p class="duz" xml:lang="tr"><span class="duz">Bizden ruh çağıran bir diğer edebiyatçımız ise Peyami Safa’ydı.</span></p>

    <p class="duz" xml:lang="tr"><span class="duz">Yıl 1945…</span></p>

    <p class="duz" xml:lang="tr"><span class="duz">İstanbul-Büyükada…</span></p>

    <p class="duz-ilk-paragraf" xml:lang="tr"><span class="duz">Masanın etrafında ünlü isimler var: Felsefeci Prof. Macit Görberk, yakın gelecekte Demokrat Parti’nin milletvekili ve bakanı olacak Samet Ağaoğlu, yazar Peyami Safa ve eşleri Nebahat Safa, Rüya Ağaoğlu ile Zahide Gökberk.</span></p>

    <p class="duz" xml:lang="tr"><span class="duz">Burada sözü, Samet Ağaoğlu’nun edebiyat anılarını kaleme aldığı</span> <span class="italik">İlk Köşe</span> <span class="duz">kitabına bırakalım:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Ruh çağırmayı Peyami öylesine jestlerle, seslerle yapıyordu ki heyecanlanmıyor değildim. Bir masanın çevresinde oturuyorduk. O elini masaya koyuyor, ahenkli bir sesle yavaş yavaş davete başlıyordu: “Ey ruh hazretleri, ey efendimiz; lütfen bize iltifat et. Sana ricalarımız olacak. Yardımına muhtacız. Ey ruh geldiğini şu masanın ayağını üç defa kaldırıp indirerek haber ver.”</span></p>

    <p class="alinti-son-paragraf" xml:lang="tr"><span class="dar-paragraf-duz">Peyami bunları söylerken nefesi sıklaşıyor, sesi titriyor, kısılıyordu. Bu arada içimizden birinin ayak oynatması, bir kımıldanışı hafif sesler çıkarabiliyordu. Peyami bunu işitince “İşte geldi” diyor, istediklerini birbiri arkasına sıralayarak, “Ey ruh bunlar olacak ise masanın ayağını üç defa kaldır” diyor, arkasından da şu ve bu sebeple masadaki kımıldamalardan çıkan sesleri yorumluyordu.</span></p>

    <p class="duz" xml:lang="tr"><span class="duz">Peyami Safa sadece özel dostlarıyla ruh çağırma seansları düzenlemedi. O dönemde çalıştığı</span> <span class="italik">Tasvir-i Efkâr</span> <span class="duz">ve</span> <span class="italik">Vakit</span> <span class="duz">gibi gazetelerde yazılar kaleme aldı. Örneğin, “Ölüler Yaşıyor mu?” diye yazı dizisi hazırladı.</span></p>

    <p class="duz" xml:lang="tr"><span class="duz">“Server Bedi” takma ismiyle de bu konuda makaleler yazdı, olaylar anlattı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">13 şubat (1946) gecesi,</span> <span class="dar-paragraf-italik">Vakit</span> <span class="dar-paragraf-duz">(gazetesinin) idarehanesine gelen bir ziyaretçi, yazı işleri müdürümüz Fethi Kardeş’e aynen şöyle söyler:</span></p>

    <p class="alinti" xml:lang="tr"><span class="dar-paragraf-duz">“Parti kurultayının nisanda toplanacağını yazıyorsunuz. Yanlıştır. Biz rahmetli Ahmet Rasim’in ruhu ile konuştuk. Kurultayın 10 mayısta toplanacağını haber verdi.”</span></p>

    <p class="alinti-son-paragraf" xml:lang="tr"><span class="dar-paragraf-duz">Arkadaşımız gülümser ve masanın üstündeki takvimin 13 şubat yaprağı üzerine bu iddiayı kaydeder. İki gün evvel kurultayın 10 mayısta toplanacağı haberi gelince arkadaşların parmakları ağızlarında kaldı.</span></p>

    <p class="duz" xml:lang="tr"><span class="duz">Sadece yazarı değil</span> <span class="italik">Vakit’</span><span class="duz">in sahibi Asım Us da ruh çağırmaya meraklı biriydi. Hamdullah Suphi Tanrıöver’le yaptığı “Sürnatürel Hadiseler” başlıklı dizisini üç gün sürdürdü.</span></p>

    <p class="duz-ilk-paragraf" xml:lang="tr"><span class="duz">Ahmet Hamdi Tanpınar’ın</span> <span class="italik">Saatleri Ayarlama Enstitüsü</span> <span class="duz">ile Peyami Safa’nın</span> <span class="italik">Matmazel Noraliya’nın Koltuğu</span> <span class="duz">romanlarının kahramanları ruh çağıran kişilerdi.</span></p>

    <p class="duz" xml:lang="tr"><span class="duz">Ruh çağırma meselesi sadece romanlarda ve günlük gazetelerdeki yazılarla sınırlı değildi.</span></p>

    <p class="duz" xml:lang="tr"><span class="duz">Enis Behiç Koryürek olayından sonra Dr. Bedri Ruhselman doktorluğu bıraktı. 1948 yılında üniversitelerde ruhçuluk üzerine dizi konferanslar verdi. “Kadri”, “Mustafa Molla”, “Şihap”, “Kemal Yolcusu” gibi adlarla tanıttığı ruhlarla yaptığı sohbetleri anlattı.</span></p>

    <p class="duz" xml:lang="tr"><span class="duz">Dr. Bedri Ruhselman 1950’de, Metapsişik Tetkikler ve İlmi Araştırmalar Derneği’ni kurdu.</span> <span class="italik">Ruh ve Kâinat</span> <span class="duz">adlı dergiyi yayımlamaya başladı. Derginin yazarları arasında müzisyen Hüseyin Sadeddin Arel gibi tanınmış isimler de vardı.</span></p>

    <p class="duz" xml:lang="tr"><span class="duz">Rahmetli Cenk Koray da bu işlere pek meraklıydı. Neco, Rüçhan Çamay, Gönül Akkor gibi arkadaşlarını da bu tür toplantılara götürüyordu.</span></p>

    <p class="duz" xml:lang="tr"><span class="duz">Son olarak bu işlerin meraklılarına söyleyelim; ruhçuluk bugün İstanbul, Ankara, İzmir, Adana ve Kıbrıs’ta dernekler aracılığıyla sürdürülüyor.</span></p>

    <p class="duz" xml:lang="tr"><span class="duz">Ruh çağırma seanslarının ünlü ismi Peyami Safa, gençliğinde hayli renkli bir hayat sürdü… İşte Türkiye’nin pek bilinmeyen 1920’lerdeki bohem hayatından bir kesit…</span></p>

    <p class="baslik-3" xml:lang="tr"><span class="duyuru-baslik">Kokain âlemindeki yazarlar</span></p>

    <p class="duz" xml:lang="tr"><span class="duz">Sizi, 1920’lerin İstanbulu’na götüreceğim. Çoğunu eserlerinden tanıdığınız ünlü simaların bohem hayatını anlatmak istiyorum.</span></p>

    <p class="duz" xml:lang="tr"><span class="duz">Kimdi bu kokain kullanan ünlü isimler?</span></p>

    <p class="duz" xml:lang="tr"><span class="duz">Genellikle hangi gazetecinin evinde buluşuyorlardı?</span></p>

    <p class="duz" xml:lang="tr"><span class="duz">Kokaine neden “Beyza” adını vermişlerdi?</span></p>

    <p class="duz" xml:lang="tr"><span class="duz">Kokaini nasıl buluyorlardı? Bu zehirli hayattan kurtulabildiler mi?</span></p>

    <p class="duz" xml:lang="tr"><span class="duz">İstanbul bohem hayatının merkezlerinden biri gazeteci Fikret Adil’in Beyoğlu Asmalımescit’teki 47 numaralı apartmanın çatı dairesiydi.</span></p>

    <p class="duz" xml:lang="tr"><span class="duz">Babasının büyük şair Tevfik Fikret’e hayranlığından dolayı adını verdiği Fikret Adil gazeteciydi. Sanat eleştirileri yapıyordu. İstanbul kültürel hayatının en önemli figürüydü. 1920’li yıllarda yaşadığı bohem hayatını,</span> <span class="italik">Asmalımescit 74</span> <span class="duz">adlı kitabında anlattı.</span></p>

    <p class="duz" xml:lang="tr"><span class="duz">Asmalımescit’teki evinin numarası 47’yi, 74 olarak yazmıştı.</span></p>

    <p class="duz" xml:lang="tr"><span class="duz">Bir de…</span></p>

    <p class="duz" xml:lang="tr"><span class="duz">Arkadaşlarının isimlerini değiştirmişti:</span></p>

    <p class="duz" xml:lang="tr"><span class="duz">Gazeteci-yazar Peyami Safa, “Server Bedi”; ressam İbrahim Çallı, “Dallı”; ressam Elif Naci, “Elif Razi”; şair Necip Fazıl Kısakürek, “Necip”; müzisyen Mesut Cemil, “Cemil” idi.</span></p>

    <p class="duz" xml:lang="tr"><span class="duz">“Şeyh Memduh” ise, bana göre yazar Mahmut Yesari, Salah Birsel’e göre gazeteci-radyocu Nurettin Artam, kimine göre ise gazeteci-radyocu Eşref Şefik’ti…</span></p>

    <p class="duz" xml:lang="tr"><span class="duz">Ve “Beyza”, kokaindi!..</span></p>

    <p class="duz" xml:lang="tr"><span class="duz">Fikret Adil’in</span> <span class="italik">Asmalımescit 74</span> <span class="duz">kitabı 1933 yılında basıldı.</span></p>

    <p class="duz" xml:lang="tr"><span class="duz">Alıntıyı kitabın ilk baskısından yaptım ve imla hatalarına dokunmadım:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Gazetede, telefon çaldı:</span></p>

    <p class="alinti" xml:lang="tr"><span class="dar-paragraf-duz">Şeyh Memduhtu:</span></p>

    <p class="alinti" xml:lang="tr"><span class="dar-paragraf-duz">– Bu akşam Vaniköyüne gidiyoruz.</span></p>

    <p class="alinti" xml:lang="tr"><span class="dar-paragraf-duz">– Ne var?</span></p>

    <p class="alinti" xml:lang="tr"><span class="dar-paragraf-duz">– Vamık ziyafet veriyor.</span></p>

    <p class="alinti" xml:lang="tr"><span class="dar-paragraf-duz">– Peki kimler var?</span></p>

    <p class="alinti" xml:lang="tr"><span class="dar-paragraf-duz">– Dallı, Server Bedi, Necip, Mesut ve Beyza Hanım.</span></p>

    <p class="alinti" xml:lang="tr"><span class="dar-paragraf-duz">Beyza Hanımı tanırmısınız? Tanımazsanız tanıyanlara sorun. Pek nefis bir şeydir. Onu tanıyanlara içği, açlık ve uyku tesir etmez. Beyza Hanımın ağuşuna düşenler ordan ayrılamazlar. Aynı zamanda birçok aşığı vardır. Fakat hiç biri ötekisini kıskanmaz, onu herkes ayni derecede sever. Greta Gabro bile Beyza Hanıma aşıktır.</span></p>

    <p class="alinti" xml:lang="tr"><span class="dar-paragraf-duz">Son vapurla Vaniköyüne gittik. Deniz kenarında bir bahçe ‘a giorno” tenvir edilmiş ve bir çardağa sofra kurulmuştu. (…)</span></p>

    <p class="alinti-ilk-paragraf" xml:lang="tr"><span class="dar-paragraf-duz">Mes’ut çaldı, dinledik. Necip “Otel Odaları”nı okudu, dinledik. Dallı renesans devrini inkar etti, dinledik. Şeyh Memduh Oskar Wilde’nin ‘her insanda bir parça kadın ve bir parça da erkek kanı vardır’ nazariyesini müdafaa etti, dinledik.</span></p>

    <p class="alinti" xml:lang="tr"><span class="dar-paragraf-duz">Bu esnada Beyza Hanımın aramızdan kaybolduğunu fark etmiştik. Dallı:</span></p>

    <p class="alinti" xml:lang="tr"><span class="dar-paragraf-duz">– Eğer dedi biz gençler –Dallı 58 yaşındadır–<a class="footnote-link" href="#footnote-231-1" id="footnote-231-1-backlink">[1]</a> bu akşam Beyzayı bulamazsak bu memlekette san’at öldü demektir.</span></p>

    <p class="alinti" xml:lang="tr"><span class="dar-paragraf-duz">Vamık bir teklifte bulundu:</span></p>

    <p class="alinti-son-paragraf" xml:lang="tr"><span class="dar-paragraf-duz">– Muhakkak Beyzayı bulmalıyız. Onsuz sabah edemeyiz… (s. 130-131)</span></p>

    <p class="duz" xml:lang="tr"><span class="duz">Asmalımescit’teki evi bir dönem Fikret Adil’le ortak kullanan Necip Fazıl Kısakürek, 1975 yılında anılarını yazdığı</span> <span class="italik">Bâbıâli</span> <span class="duz">kitabında o yıllarda kumara, içkiye ve sigaraya düşkün olduğunu ancak kokain kullanmadığını yazdı. Kısakürek “Beyza”dan da şöyle bahsediyor:</span></p>

    <p class="alinti-ilk-paragraf" xml:lang="tr"><span class="dar-paragraf-bold">Beyza Hanımfendi meselesi…</span></p>

    <p class="alinti-ilk-paragraf" xml:lang="tr"><span class="dar-paragraf-duz">Beyza Hanımefendi adı ve sanıyla kokain…</span></p>

    <p class="alinti" xml:lang="tr"><span class="dar-paragraf-duz">Küçük bir şişe içinde naftalin gibi pırıl pırıl, ince ve beyaz bir toz…</span></p>

    <p class="alinti" xml:lang="tr"><span class="dar-paragraf-duz">Bu şişenin içine ruhu hapsedilen bir kadındır ve ismi Beyza Hanımefendi…</span></p>

    <p class="alinti" xml:lang="tr"><span class="dar-paragraf-duz">Beyazlığından kinaye…</span></p>

    <p class="alinti" xml:lang="tr"><span class="dar-paragraf-duz">Beyza Hanımefendi’nin etrafında beş karasevdalı…</span></p>

    <p class="alinti" xml:lang="tr"><span class="dar-paragraf-duz">Eşref Şefik, Fikret Adil, Mesut Cemil, Peyami Safa, Elif Naci…</span></p>

    <p class="alinti" xml:lang="tr"><span class="dar-paragraf-duz">Onu ellerinin üst kısmında başparmaklarıyla şahadet parmağı arasındaki çukura gömerler ve burunlarına götürüp sağlı sollu çekerler…</span></p>

    <p class="alinti" xml:lang="tr"><span class="dar-paragraf-duz">Hatta ellerinde Beyza’dan en küçük bir zerre kaybolmasına razı olmazlar…</span></p>

    <p class="alinti-ilk-paragraf" xml:lang="tr"><span class="dar-paragraf-duz">Bunu onlara tanıdık eczacılar temin ettiği gibi, Fikret Adil’in alt katlarında Macar bar artistleri de bulur.</span></p>

    <p class="alinti" xml:lang="tr"><span class="dar-paragraf-duz">Eğer bulamazlarsa da bohem halkasından birinde görecek olurlarsa karşılığında veremeyecekleri şey yoktur.</span></p>

    <p class="alinti" xml:lang="tr"><span class="dar-paragraf-duz">Genç Şair<a class="footnote-link" href="#footnote-231-2" id="footnote-231-2-backlink">[2]</a> içkiden sonra bohem halkasının tepesine binen ve onları deve gibi güden Beyza Hanımefendi’den ne anladıklarını merak etmiş ve şu izahı almıştır:</span></p>

    <p class="alinti" xml:lang="tr"><span class="dar-paragraf-duz">– Müthiş bir şey!</span></p>

    <p class="alinti-ilk-paragraf" xml:lang="tr"><span class="dar-paragraf-duz">Burnunda ve yanak adalelerinde hafif bir donma hissi ve peşinde dipsiz bir huzur, sulhçu mizaç ve her şeyi bağışlama, oluruna bırakma zevki…</span></p>

    <p class="alinti" xml:lang="tr"><span class="dar-paragraf-duz">Bu bir hal; lafla anlatılamaz. Bir kere, iki kere çekmekle de anlaşılamaz; devam etmek ve onunla ünsiyet kazanmak lazım…</span></p>

    <p class="alinti-son-paragraf" xml:lang="tr"><span class="dar-paragraf-duz">Tecrübe edersen anlarsın ve Beyza’nın sırlarını bizden daha güzel dile getirirsin… (s. 79-80)</span></p>

    <p class="duz" xml:lang="tr"><span class="duz">Peyami Safa’nın</span> <span class="italik">Bir Tereddüdün Romanı</span> <span class="duz">adlı eseri, tıpkı Fikret Adil’in</span> <span class="italik">Asmalımescit 74</span> <span class="duz">kitabı gibi 1933 yılında yayımlandı.</span></p>

    <p class="duz" xml:lang="tr"><span class="duz">Peyami Safa da daldığı bu bohem hayatını bu romanında anlattı. Romanın kahramanı bir yazardı; yani kendisiydi. Bir gece ressam İbrahim Çallı’nın atölyesinde yaşadıklarını şöyle anlatıyordu:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Nihayet içlerinden birinin atölyesinde karar kıldılar. Büyük binanın denize bakan bu odası, ölçülmüş ve düşünülmüş bir karışıklık içinde rahat ve zarif döşenmişti. İçeri girer girmez hemen sustular ve atölye sahibinin yeni yaptığı resimler karşısında büyük bir ciddiyetle durdular. Hâlâ bırakmadıkları ud, keman ve içki şişeleri ve meze paketleri bir an evvelki şahsiyetlerinin gülünç birer sembolü halinde ellerinde sallanıyordu (…)</span></p>

    <p class="alinti" xml:lang="tr"><span class="dar-paragraf-duz">Ve birkaç kadeh içtikten sonra ud sahibinin eline tutuşturuldu.</span></p>

    <p class="alinti" xml:lang="tr"><span class="dar-paragraf-duz">– Haydi, bakalım arkadaş, çal bakalım: Kamayı vurdum yere… (…)</span></p>

    <p class="alinti" xml:lang="tr"><span class="dar-paragraf-duz">Ud çalan arkadaş sazı birdenbire elinden bırakarak atelye sahibinin yanına gitti ve kulağına bir şey söyledi.</span></p>

    <p class="alinti" xml:lang="tr"><span class="dar-paragraf-duz">– Sahi dedi o, hiç fena olmaz, nasıl bulalım?</span></p>

    <p class="alinti" xml:lang="tr"><span class="dar-paragraf-duz">– Otomobilini çıkar atlayalım beraber gidelim.</span></p>

    <p class="alinti" xml:lang="tr"><span class="dar-paragraf-duz">– Haydi (…)</span></p>

    <p class="alinti" xml:lang="tr"><span class="dar-paragraf-duz">Ve üç kişi otomobile atlayarak Beyoğlu’na çıktılar. Bir camiin ve polis kulübesinin yanından saparak dar bir sokağa girdiler, otomobilden indiler. Kepenkleri yarıya kadar inik, kapısı kilitli gayet küçük dükkânın camından baktılar. (…)</span></p>

    <p class="alinti" xml:lang="tr"><span class="dar-paragraf-duz">– Mal nasıl?</span></p>

    <p class="alinti" xml:lang="tr"><span class="dar-paragraf-duz">– Birinci.</span></p>

    <p class="alinti" xml:lang="tr"><span class="dar-paragraf-duz">– Senin ikinci dediğin yoktur ki.</span></p>

    <p class="alinti" xml:lang="tr"><span class="dar-paragraf-duz">– Vallahi yalan söylüyorsam gözlerim çıksın.</span></p>

    <p class="alinti" xml:lang="tr"><span class="dar-paragraf-duz">– Hep öyle söylersin ve tebeşirle aspirinin kilosunu beş bin liraya satarsın.(…)</span></p>

    <p class="alinti" xml:lang="tr"><span class="dar-paragraf-duz">Atölyeye geldikleri zaman şu manzarayı gördüler: Orada kalanlardan ikisi kanepede arkalarına dayanmışlar. Bir tanesi karşılarında yere bağdaş kurup oturmuş. Bir elinde şişe ve öbür elinde kadehle başını sağa sola mütemadiyen sallayıp duruyor. Hiçbir şey konuşmuyorlar. Yeni gelenleri görünce yerlerinden fırladılar. Müthiş bir gürültü koptu. Birbirlerine sarılıyorlar, haykırışıyorlar ve yerlere yuvarlanıyorlardı. (…)</span></p>

    <p class="alinti" xml:lang="tr"><span class="dar-paragraf-duz">Üç-dört kişi dışarı çıktılar ve bitişik salonda baş başa verdiler. Ellerinde bir şey muayene ediyorlar, ışığa tutuyorlar, kokluyorlar ve bakıyorlardı. Biri, ‘fena değil’ diye mırıldandı. Öteki, ‘enfes’ dedi.(…)</span></p>

    <p class="alinti-son-paragraf" xml:lang="tr"><span class="dar-paragraf-duz">Ve hep beraber ağır ağır bir şarkı söylediler. Evlendiği için aralarından çekilen müzisyen bir arkadaşlarını andılar. Tamburu üstüne yumuşak bir inhina ile eğilen uzun sıcak ve munis gölgesinin hatırası canlandı. Bir tanesi bu gaip gölgeye ellerini sallayarak, ‘Eşe..k! Eşe..k! Şimdi horul horul uyuyorsun, yaşamıyorsun’ diye bağırdı! (s. 84-92)</span></p>

    <p class="duz" xml:lang="tr"><span class="duz">“Eşek!” diye aşağılanmaya çalışılan kişi Mesut Cemil’di.</span></p>

    <p class="duz" xml:lang="tr"><span class="duz">O halde şimdi de Mesut Cemil’in kitabına konuk olalım.</span></p>

    <p class="duz" xml:lang="tr"><span class="duz">Tamburi Cemil Efendi’nin oğlu olan ve babası gibi musiki konusunda üstat sayılan Mesut Cemil, Celal Sahir Erozan’ın kızı Berin Hanım’la evlenmişti. (Berin Hanım’ın ikinci eşi Nadir Nadi’ydi.)</span></p>

    <p class="duz" xml:lang="tr"><span class="duz">O günleri babasının biyografisini yazdığı</span> <span class="italik">Tamburi Cemil’in Hayatı</span> <span class="duz">adlı kitabında bakın nasıl yazdı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Evleneli daha birkaç gün olmuş… Bekârken, başta Çallı İbrahim olmak üzere ressam, edib, şair sınıfından İstanbul yaranı ile birlikte bohem hayatı yaşadım. Evlilikle bu bahsi kapattım. İşte o birkaç günün sonunda bir akşam vakti oturduğumuz sokağın ağzından bizim güruhun şamatasını duydum. Beni alıp götürecekler! Tedbir olarak hemen evin ışıklarını söndürdüm; hanımla oturduk. Bizimkiler kapıya gelip ısrarla çalmaya başladılar. Sesimizi çıkarmıyoruz. Benden ümidi kesince, reisimiz Çallı, içeri duyuracak kadar yüksek sesle, “Yürüyün arkadaşlar! Biz Tamburi Cemil’in oğlunun evine geldiğimizi sanıyorduk. Meğerse Şair Celal Sahir’in damadının evine gelmişiz” dedi ve gittiler. (s. 22)</span></p>

    <p class="duz-ilk-paragraf" xml:lang="tr"><span class="duz">Sadece Mesut Cemil değil zamanla çoğu “Beyza’nın tutsaklığından” kurtuldu. Ama kurtulmak kolay değildi.</span></p>

    <p class="duz" xml:lang="tr"><span class="duz">Kokainden ölen bir Osmanlı şehzadesi bile vardı: Abdürrahim Hayri Efendi.</span></p>

    <p class="duz" xml:lang="tr"><span class="duz">Sultan II. Abdülhamid’in beşinci oğluydu. 1894 yılında Yıldız Sarayı’nda doğdu. Almanya’da eğitim gördü. Birinci Dünya Savaşı’nda Galiçya’da tabur komutanlığı, Filistin’de alay komutanlığı yaptı.</span></p>

    <p class="duz" xml:lang="tr"><span class="duz">Almanya’nın en yüksek harp nişanını “Pour le Mérite” (Liyakat Nişanı) aldı.</span></p>

    <p class="duz" xml:lang="tr"><span class="duz">1919 yılında, Osmanlı Hanedanı içinde bir ilki gerçekleştirerek Avrupa usulü izdivaç yapıp Mısırlı Abbas Halim Paşa’nın kızı Nebile Emine’yle evlendi. Bir yıl sonra kızları Mihrimah Selçuk dünyaya geldi.</span></p>

    <p class="duz" xml:lang="tr"><span class="duz">Gerek eşiyle bozuk olan ilişkisi ve gerekse savaş yenilgisi Abdürrahim Hayri Efendi’yi bunalıma soktu. İntihar etti. Ancak sıktığı kurşun beynine isabet etmeyince kurtuldu. Bir süre Venedik’te sağlık yurdunda kaldı.</span></p>

    <p class="duz" xml:lang="tr"><span class="duz">Şehzade Abdürrahim Hayri Efendi müziğe çok yetenekliydi. Çok iyi piyano çalıyordu. Salı akşamları Nişantaşı’ndaki evine Mabeyin Orkestrası’na mensup yirmi-yirmi beş müzisyen çağırıyor, klasik müzik dinliyordu. Bazen orkestrayı kendisi yönetiyordu; bu konuda da çok mahirdi.</span></p>

    <p class="duz" xml:lang="tr"><span class="duz">Bakmayınız siz bugünün Fazıl Say’a hakaretler eden cahil politikacılarına, son dönem Osmanlı Hanedanı’nın, –Hatice Sultan, Fehime Sultan, Kadriye Sultan, Fatma Sultan gibi kadınları da dahil– çoğu çok iyi piyano çalıyordu.</span></p>

    <p class="duz" xml:lang="tr"><span class="duz">Kurtuluş Savaşı’nın son döneminde Padişah Vahideddin, Mustafa Kemal ve arkadaşlarıyla iyi ilişkiler kurmak amacıyla Ankara’ya bir heyet gönderilmesine karar verdi. Heyetin başında Şehzade Abdürrahim Hayri Efendi vardı.</span></p>

    <p class="duz" xml:lang="tr"><span class="duz">Ankara Hükümeti, heyetle görüşmeyi kabul etmedi. Abdürrahim Efendi, İstanbul’a boynu bükük döndü.</span></p>

    <p class="duz" xml:lang="tr"><span class="duz">Kurtuluş gerçekleşip saltanata son verilince Abdürrahim Efendi halife olmayı bekledi. Beklediği gerçekleşmedi.</span></p>

    <p class="duz" xml:lang="tr"><span class="duz">Ve 1924’te hilafetin kaldırılmasıyla birlikte sürgüne gönderilen 144 kişi arasında o da vardı.<a class="footnote-link" href="#footnote-231-3" id="footnote-231-3-backlink">[3]</a></span></p>

    <p class="duz" xml:lang="tr"><span class="duz">Ailesiyle Paris’e yerleşti. 1933 yılında eşi Emine Hanım’dan ayrıldı. Annesi Peyveste Hanımefendi ve kızı Selçuk Sultan’la yaşamaya başladı.</span></p>

    <p class="duz" xml:lang="tr"><span class="duz">Ekonomik sıkıntı çekmeye başladı. Osmanlı Hanedanı mensuplarıyla hiç ilişkiye geçmedi. Zamanla diğerleri de onu unuttular.</span></p>

    <p class="duz" xml:lang="tr"><span class="duz">Ta ki…</span></p>

    <p class="duz" xml:lang="tr"><span class="duz">20 ocak 1952 tarihine kadar.</span></p>

    <p class="duz" xml:lang="tr"><span class="duz">Abdürrahim Hayri Efendi’nin cesedi Paris’te bir otel odasında bulundu. Yüksek dozda kokain almıştı.</span></p>

    <p class="duz" xml:lang="tr"><span class="duz">Kimi hanedan efradı ölüm sebebine “aşk acısı” dedi.</span></p>

    <p class="duz" xml:lang="tr"><span class="duz">Aşk nice insanı kopardı hayattan…</span></p>

    <p class="duz" xml:lang="tr"><span class="duz">Herhalde en acısı geride kalanıydı. Yazar Şükûfe Nihal kendisi için intinar eden bir genç şairi hiç unutamadı…</span></p>

    <p class="baslik-3" xml:lang="tr"><span class="duyuru-baslik">İntihara sürükleyen aşk acısı</span></p>

    <p class="duz" xml:lang="tr"><span class="duz">Osman Fahri otuz yaşındaydı.</span></p>

    <p class="duz" xml:lang="tr"><span class="duz">Dönemin ünlü edebiyatçısı Cenab Şahabeddin’in kardeşiydi.</span></p>

    <p class="duz" xml:lang="tr"><span class="duz">Ressamdı. Şairdi.</span> <span class="italik">Mersiyeler</span> <span class="duz">adında bir şiir kitabı vardı.</span></p>

    <p class="duz" xml:lang="tr"><span class="italik">Arkadaş</span> <span class="duz">adlı dergiyi birlikte çıkardığı yakın dostu Midhat Sadullah’ın eşi Şükûfe Nihal’e âşıktı.</span></p>

    <p class="duz" xml:lang="tr"><span class="duz">Midhat Sadullah-Şükûfe Nihal evliliğinde sorunlar vardı.</span></p>

    <p class="duz" xml:lang="tr"><span class="duz">Ve bir gün Şükûfe Nihal, oğlu Necdet’i alıp eşi Midhat Sadullah’ı terk etti. Zaten hiç arzulamamıştı bu evliliği; hatta bileklerini keserek intihara kalkışmıştı. İstemediği evlilik artık son bulmuştu.</span></p>

    <p class="duz" xml:lang="tr"><span class="duz">Şükûfe Nihal’in bu zor günlerindeki dert ortağı Osman Fahri’ydi. Genç şair, yıllardır sakladığı hislerini o günlerde açığa çıkardı. Olumsuz yanıt aldı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Sen benim hem-dem-i hayalatım,</span></p>

    <p class="alinti" xml:lang="tr"><span class="dar-paragraf-duz">Ben senin yar-ı tesellikârın</span></p>

    <p class="alinti" xml:lang="tr"><span class="dar-paragraf-duz">Olacakken; fakat, nedense, Nihal</span></p>

    <p class="alinti-son-paragraf" xml:lang="tr"><span class="dar-paragraf-duz">Sen benim gözlerimde dert aradın…</span></p>

    <p class="duz" xml:lang="tr"><span class="duz">Osman Fahri karşılıksız aşkı yüzünden mecnun oldu. İstanbul’u terk etti. Elazığ’da öğretmenlik yapmaya başladı. Ancak platonik aşkını unutamadı. Şiirler gönderdi karasevdasına karşılık alabilmek için:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Ah mademki sen de bir şair,</span></p>

    <p class="alinti-son-paragraf" xml:lang="tr"><span class="dar-paragraf-duz">Ben de şairim, bu kâfidir.</span></p>

    <p class="duz" xml:lang="tr"><span class="duz">Hiç yanıt alamadı; bu acıyla yaşamamak için kafasına tabanca dayayıp tetiği çekti. Yıl 1920’ydi…</span></p>

    <p class="duz-ilk-paragraf" xml:lang="tr"><span class="duz">Şükûfe Nihal, Osman Fahri’ye karşı o günlerde bir şeyler hissetmiş miydi? Bilinmiyor. Bilinen Şükûfe Nihal’in, karasevda yüzünden intihar eden Osman Fahri’yi yaşamı boyunca unutamadığı…</span></p>

    <p class="duz" xml:lang="tr"><span class="duz">Yakın arkadaşı (yazar Pınar Kür’ün annesi) İsmet Kür,</span> <span class="italik">Yarısı Roman</span> <span class="duz">adlı eserinde Şükûfe Nihal’i şöyle anlatıyor:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Şükûfe Nihal hemen her görenin âşık ya da hayran olduğu kadınlardandı. “Güzel” denemezdi pek. Gözleri çukurdu ve ufaktı… Boyu hiç uzun değildi. Beden çizgileri dikkati çekmekten uzaktı. Ne ki, zarifti, her zaman bakımlı ve çok şıktı. Dünyaya metelik vermeyen, kendine çok güvenen bir havası vardı. Onu bu kadar çekici yapan da, bu “dünyaya metelik vermeyen” haliydi. Ve de, o sıralar, “hayran olunacak kadın” sayısı da çok değil miydi? Ya da nitelikleri mi farklıydı? Sanırım, biraz öyle.</span></p>

    <p class="alinti" xml:lang="tr"><span class="dar-paragraf-duz">Çocukluğumda, şıklık sembolüydü benim için. Onun üstünde görüp hayran olduğum kimi renkleri, kimi desenleri hâlâ sevdiğimi biliyorum.</span></p>

    <p class="alinti" xml:lang="tr"><span class="dar-paragraf-duz">Çok kaprisli bir kadındı. Biraz cıvıltıya benzeyen, kendine özgü ve de hoş konuşma biçimi vardı.</span></p>

    <p class="alinti-son-paragraf" xml:lang="tr"><span class="dar-paragraf-duz">Evet, pek çok kişi sevdalanmıştı, zamanın en gözde şairlerinden biri olan bu kadına.</span></p>

    <p class="duz" xml:lang="tr"><span class="duz">Şükûfe Nihal’e âşık olan isimlerden biri de Nâzım Hikmet’ti…</span></p>

    <p class="duz" xml:lang="tr"><span class="duz">1920’li yıllar…</span></p>

    <p class="duz" xml:lang="tr"><span class="duz">Erenköy bahçelerinde, köşklerinde şairler yan yana gelip edebi sohbetler yapıyorlardı.</span></p>

    <p class="duz" xml:lang="tr"><span class="duz">Bu toplantıların birinde… Nâzım Hikmet bir kâğıda bir şeyler yazıp Şükûfe Nihal’e vermesi için Halide Nusret’e (Zorlutuna) uzattı.</span></p>

    <p class="duz" xml:lang="tr"><span class="italik">Bir Devrin Romanı</span> <span class="duz">adlı eserinde Zorlutuna olayı şöyle yazdı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">O (Şükûfe Nihal) okuduktan sonra, gülerek kâğıdı bana verdi. Bugün gibi hatırlıyorum, kâğıtta şairin o delişmen yazısıyla aynen şu kelimeler yazılıydı: “Ben sizin için çıldırıyorum, siz bana aldırış bile etmiyorsunuz.”</span></p>

    <p class="duz-ilk-paragraf" xml:lang="tr"><span class="duz">Nâzım Hikmet ile Şükûfe Nihal sevgili oldular mı?</span></p>

    <p class="duz" xml:lang="tr"><span class="duz">Halide Nusret Zorlutuna’nın, kız kardeşi İsmet Kür’e söylediğine göre, Nâzım Hikmet, “Bir Ayrılış Hikâyesi” adlı şiirini Şükûfe Nihal için yazmıştı. Bu şiir ilişkinin boyutunu gösteriyor aslında:</span></p>

    <p class="alinti-ilk-paragraf-x" xml:lang="tr"><span class="dar-paragraf-bold">BİR AYRILIŞ HİKÂYESİ</span></p>

    <p class="alinti-ilk-paragraf" xml:lang="tr"><span class="dar-paragraf-duz">Erkek kadına dedi ki:</span></p>

    <p class="alinti" xml:lang="tr"><span class="dar-paragraf-duz">-Seni seviyorum,</span></p>

    <p class="alinti" xml:lang="tr"><span class="dar-paragraf-duz">ama nasıl,</span></p>

    <p class="alinti" xml:lang="tr"><span class="dar-paragraf-duz">avuçlarımda camdan bir şey gibi kalbimi sıkıp</span></p>

    <p class="alinti" xml:lang="tr"><span class="dar-paragraf-duz">parmaklarımı kanatarak</span></p>

    <p class="alinti" xml:lang="tr"><span class="dar-paragraf-duz">kırasıya</span></p>

    <p class="alinti" xml:lang="tr"><span class="dar-paragraf-duz">çıldırasıya…</span></p>

    <p class="alinti" xml:lang="tr"><span class="dar-paragraf-duz">Erkek kadına dedi ki:</span></p>

    <p class="alinti" xml:lang="tr"><span class="dar-paragraf-duz">- Seni seviyorum,</span></p>

    <p class="alinti" xml:lang="tr"><span class="dar-paragraf-duz">ama nasıl,</span></p>

    <p class="alinti" xml:lang="tr"><span class="dar-paragraf-duz">kilometrelerle derin, kilometrelerle dümdüz,</span></p>

    <p class="alinti" xml:lang="tr"><span class="dar-paragraf-duz">yüzde yüz, yüzde bin beş yüz,</span></p>

    <p class="alinti" xml:lang="tr"><span class="dar-paragraf-duz">yüzde hudutsuz kere yüz…</span></p>

    <p class="alinti" xml:lang="tr"><span class="dar-paragraf-duz">Kadın erkeğe dedi ki:</span></p>

    <p class="alinti" xml:lang="tr"><span class="dar-paragraf-duz">- Baktım</span></p>

    <p class="alinti" xml:lang="tr"><span class="dar-paragraf-duz">dudağımla, yüreğimle, kafamla;</span></p>

    <p class="alinti" xml:lang="tr"><span class="dar-paragraf-duz">severek, korkarak, eğilerek,</span></p>

    <p class="alinti" xml:lang="tr"><span class="dar-paragraf-duz">dudağına, yüreğine, kafana.</span></p>

    <p class="alinti" xml:lang="tr"><span class="dar-paragraf-duz">Şimdi ne söylüyorsam</span></p>

    <p class="alinti" xml:lang="tr"><span class="dar-paragraf-duz">karanlıkta bir fısıltı gibi sen öğrettin bana…</span></p>

    <p class="alinti" xml:lang="tr"><span class="dar-paragraf-duz">Ve ben artık</span></p>

    <p class="alinti" xml:lang="tr"><span class="dar-paragraf-duz">biliyorum:</span></p>

    <p class="alinti" xml:lang="tr"><span class="dar-paragraf-duz">Toprağın -</span></p>

    <p class="alinti" xml:lang="tr"><span class="dar-paragraf-duz">yüzü güneşli bir ana gibi -</span></p>

    <p class="alinti" xml:lang="tr"><span class="dar-paragraf-duz">en son en güzel çocuğunu emzirdiğini…</span></p>

    <p class="alinti" xml:lang="tr"><span class="dar-paragraf-duz">Fakat neyleyim</span></p>

    <p class="alinti" xml:lang="tr"><span class="dar-paragraf-duz">saçlarım dolanmış</span></p>

    <p class="alinti" xml:lang="tr"><span class="dar-paragraf-duz">ölmekte olan parmaklarına</span></p>

    <p class="alinti" xml:lang="tr"><span class="dar-paragraf-duz">başımı kurtarmam kabil</span></p>

    <p class="alinti" xml:lang="tr"><span class="dar-paragraf-duz">değil!</span></p>

    <p class="alinti" xml:lang="tr"><span class="dar-paragraf-duz">Sen</span></p>

    <p class="alinti" xml:lang="tr"><span class="dar-paragraf-duz">yürümelisin,</span></p>

    <p class="alinti" xml:lang="tr"><span class="dar-paragraf-duz">yeni doğan çocuğun</span></p>

    <p class="alinti" xml:lang="tr"><span class="dar-paragraf-duz">gözlerine bakarak…</span></p>

    <p class="alinti" xml:lang="tr"><span class="dar-paragraf-duz">Sen</span></p>

    <p class="alinti" xml:lang="tr"><span class="dar-paragraf-duz">yürümelisin,</span></p>

    <p class="alinti" xml:lang="tr"><span class="dar-paragraf-duz">beni bırakarak…</span></p>

    <p class="alinti" xml:lang="tr"><span class="dar-paragraf-duz">Kadın sustu.</span></p>

    <p class="alinti" xml:lang="tr"><span class="dar-paragraf-duz">SARILDILAR</span></p>

    <p class="alinti" xml:lang="tr"><span class="dar-paragraf-duz">Bir kitap düştü yere…</span></p>

    <p class="alinti" xml:lang="tr"><span class="dar-paragraf-duz">Kapandı bir pencere…</span></p>

    <p class="alinti-son-paragraf-x" xml:lang="tr"><span class="dar-paragraf-duz">AYRILDILAR…</span></p>

    <p class="duz" xml:lang="tr"><span class="duz">Dönemin ünlü şairlerinden sadece Nâzım Hikmet âşık değildi Şükûfe Nihal’e. Yakın dostu Halide Nusret Zorlutuna’ya göre, Ahmet Kutsi Tecer de Şükûfe Nihal’e âşık edebiyatçılardan biriydi.</span></p>

    <p class="duz" xml:lang="tr"><span class="duz">Şükûfe Nihal’in edebiyat çevrelerindeki en bilinen aşkı ise hiç şüphesiz, Faruk Nafiz Çamlıbel’di…</span></p>

    <p class="duz" xml:lang="tr"><span class="duz">Faruk Nafiz Çamlıbel yaşamı boyunca unutamayacağı büyük aşkı Şükûfe Nihal’i, halasının Erenköy’deki köşkünde gördü ilk kez. Ve ilk görüşte âşık oldu.</span></p>

    <p class="duz" xml:lang="tr"><span class="duz">Aşk karşılıklıydı. Hep şiirler yazdılar birbirlerine.</span></p>

    <p class="alinti-ilk-paragraf" xml:lang="tr"><span class="dar-paragraf-duz">İnce bir kızdı bu, solgun, sarı, heykel gibi lal</span></p>

    <p class="alinti" xml:lang="tr"><span class="dar-paragraf-duz">Sanki ruhumdan uzak sisli bir akşamdı Nihal.</span></p>

    <p class="alinti-ilk-paragraf" xml:lang="tr"><span class="dar-paragraf-duz">Ben küreklerde, Nihal’in gözü enginlerde</span></p>

    <p class="alinti-son-paragraf" xml:lang="tr"><span class="dar-paragraf-duz">Gizli sevdalar için yol soruyorduk; nerde.</span></p>

    <p class="duz" xml:lang="tr"><span class="duz">Aşkları üzerine roman yazdılar.</span></p>

    <p class="duz" xml:lang="tr"><span class="duz">Faruk Nafiz Çamlıbel</span> <span class="italik">Yıldız Yağmuru</span><span class="duz">’nda, Şükûfe Nihal ise</span> <span class="italik">Yalnız Dönüyorum</span> <span class="duz">adlı romanında sevdalarını dile getirdiler.</span></p>

    <p class="duz" xml:lang="tr"><span class="duz">Yazar Selim İleri de,</span> <span class="italik">Mavi Kanatlarınla Yalnız Benim Olsaydın</span> <span class="duz">adlı romanında edebiyat çevrelerinin çok konuştuğu bu aşkı anlattı.</span></p>

    <p class="duz" xml:lang="tr"><span class="duz">Aynı zamanda edebiyat öğretmeni olan Faruk Nafiz Çamlıbel, evlilik teklifine hep olumsuz yanıt alması üzerine sinirlenerek tayinini Ankara’ya çıkardı. Ve burada, Ankara Lisesi’nde coğrafya öğretmenliği yapan Aziziye Hanım’la ani bir evlilik yaptı. Yıl 1931’di.</span></p>

    <p class="duz" xml:lang="tr"><span class="duz">Bir zamanlar “Yalnız kalmaktansa Nihal’imden uzakta/ Kalsam diyorum, dar-ü diyarımdan uzakta” diyen şairin böyle ansızın evlenmesi edebiyat çevrelerini çok şaşırttı, en çok da Şükûfe Nihal’i. Gerçi kavga ettikleri için bir süredir görüşmüyorlardı ama o da anlam verememişti bu ani evliliğe…</span></p>

    <p class="duz" xml:lang="tr"><span class="duz">Çamlıbel yanıtını beş yıl sonra, 1936’da çıkan</span> <span class="italik">Yıldız Yağmuru</span> <span class="duz">adlı romanında verdi. Romanın kadın kahramanı ayrılığı, aşkı ölümsüzleştirmek için istemişti. Romanın erkek kahramanı ise bu ayrılık nedeniyle gidip sade bir kadınla evlenmişti. Roman ne kadar gerçeği yansıtır bilinmez!</span></p>

    <p class="duz" xml:lang="tr"><span class="duz">Yıllar sonra 1954’te</span> <span class="italik">Cumhuriyet</span> <span class="duz">gazetesi muhabiri Sermet Sami Uysal, Faruk Nafiz Çamlıbel’e sordu: “Eşinizle aşk evliliği mi yaptınız?”</span></p>

    <p class="duz" xml:lang="tr"><span class="duz">Yanıt ilginçti: “Hayır. Birbirimizi beğenip evlendik; duygudan çok kafa izdivacı oldu daha doğrusu.”</span></p>

    <p class="duz" xml:lang="tr"><span class="duz">Kim bilir; belki de Faruk Nafiz Çamlıbel ölümsüz aşkını hiç unutamadı. Sadece rastlantı mıdır; Şükûfe Nihal’in ölümünden bir buçuk ay sonra vefat etti!</span></p>

    <p class="duz-ilk-paragraf" xml:lang="tr"><span class="duz">Faruk Nafiz Çamlıbel’in ani evliliğinin ardından Şükûfe Nihal de evlilik kararı aldı. Ahmet Hamdi Başar, İstanbul Üniversitesi Edebiyat Fakültesi’nden sınıf arkadaşıydı. Okul arkadaşının ülkenin sosyal sorunlarına ilgi göstermesi çok hoşuna gidiyordu. Ayrıca oğlu Necdet’e yakın ilgisi de bu evliliğe zemin oluşturdu. Evlendiler. Şükûfe Nihal, kızı Günay’ı bu evliliğinden dünyaya getirdi. Ancak aradığı huzuru bulamadı; eşi sürekli politik beklentiler, arzular peşindeydi. 1960’ta Şükûfe Nihal, iki çocuğunu alıp kimseye haber vermeden evden ayrıldı. Boşandılar.</span></p>

    <p class="duz" xml:lang="tr"><span class="duz">Altmış beş yaşındaydı.</span></p>

    <p class="duz" xml:lang="tr"><span class="duz">Aşkı sadece ruhunda yaşıyordu. O aşkın sahibi ise sevdası uğruna ölümü seçen Osman Fahri’ydi.</span></p>

    <p class="duz" xml:lang="tr"><span class="duz">Yakın dostlarına, “Tek aşkım odur. Beni tek seven de odur. Nasıl ziyan ettim bu büyük aşkı” diye dert yandı hep.</span> <span class="italik">Yakut Kayalar</span> <span class="duz">adlı romanının kahramanıydı Osman Fahri. Onun aşkı uğruna mecnun oluşu, ideal aşkı arayan romantik Şükûfe Nihal’e şiirler yazdırdı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Sana mecnun dediler</span></p>

    <p class="alinti" xml:lang="tr"><span class="dar-paragraf-duz">Mukaddestir gözümde</span></p>

    <p class="alinti-son-paragraf" xml:lang="tr"><span class="dar-paragraf-duz">Cinnet, o günden beri…</span></p>

    <p class="duz" xml:lang="tr"><span class="duz">Hafızasını kaybedene kadar düşüncesinde, dilinde, kaleminde hep Osman Fahri vardı…</span></p>

    <p class="duz-ilk-paragraf" xml:lang="tr"><span class="duz">Peki Şükûfe Nihal kimdi?</span></p>

    <p class="duz" xml:lang="tr"><span class="duz">1896’da İstanbul Yeniköy’de bir köşkte doğdu.</span></p>

    <p class="duz" xml:lang="tr"><span class="duz">Dedesi, Sultan V. Murad’ın doktoru Emin Paşa’ydı. Babası Miralay Ahmed Abdullah Bey eczacıydı. Baba tarafından soyu Kastamonulu Kâtipzadelere uzanıyordu. Annesi Nazire Hanım asker kökenli bir ailenin kızıydı.</span></p>

    <p class="duz" xml:lang="tr"><span class="duz">Şükûfe Nihal’ın çocukluğu ve dolayısıyla öğrenimi, babasının görevleri gereği gittikleri Manastır, Şam, Beyrut ve Selanik’te geçti. Arapça, Farsça, Fransızca öğrendi.</span></p>

    <p class="duz" xml:lang="tr"><span class="duz">Babası entelektüel biriydi. Onun sayesinde küçük yaşlarında edebiyatla tanıştı. İlk şiiri “Hazan”</span> <span class="italik">Resimli Kitap</span><span class="duz">’ta yayımlandı.</span></p>

    <p class="duz" xml:lang="tr"><span class="duz">On sekiz yaşında üniversiteye gitti. Ancak babasının tayini Şam’a çıkınca İstanbul’da tek başına kalmaması için zorla evlendirildi.</span></p>

    <p class="duz" xml:lang="tr"><span class="duz">O dönemin yasalarına-kurallarına göre evlilik, üniversiteye gitmeye engeldi. Bu hakkı boşandığında elde edebildi. 1919’da üniversitenin coğrafya bölümünden mezun olan ilk kadın oldu. Ve ilk kadın lise öğretmeni. Emekli olduğu 1953 yılına kadar İstanbul’un çeşitli okullarında öğretmenlik yaptı.</span></p>

    <p class="duz" xml:lang="tr"><span class="duz">Siyasal, toplumsal meselelerle hep ilgiliydi. Kadınların eğitim hakkı konusunda dönemin dergi ve gazetelerinde makaleler yazdı. Müdafaa-i Hukuk-ı Nisvan Cemiyeti’ne ve Asri Kadınlar Cemiyeti’ne üye oldu.</span></p>

    <p class="duz" xml:lang="tr"><span class="duz">İzmir’in Yunanlılar tarafından işgalini protesto eden Sultanahmet Meydanı’ndaki mitingde konuşma yapanlardan biriydi: “Ey aziz vatan beşiğimiz sendin, mezarımız yine sen olacaksın.”</span></p>

    <p class="duz" xml:lang="tr"><span class="duz">Anadolu’daki ulusal savaşa katkı için İstanbul’da gizlice görev yapan kadınlardan biri de yine Şükûfe Nihal’di.</span></p>

    <p class="duz" xml:lang="tr"><span class="duz">O hep öncüydü. 1923’te kurulan Kadınlar Halk Fırkası’nın kurucusu oldu; partinin genel sekreterliğini yaptı.</span></p>

    <p class="duz" xml:lang="tr"><span class="duz">1920’li yıllar şiirin yanında romana başladığı dönem oldu. İlk romanı</span> <span class="italik">Renksiz Istırap</span> <span class="duz">1926’da yayımlandı.</span></p>

    <p class="duz" xml:lang="tr"><span class="duz">1935’ten itibaren</span> <span class="italik">Cumhuriyet</span><span class="duz">,</span> <span class="italik">Tan</span><span class="duz">,</span> <span class="italik">Yeni İstanbul</span> <span class="duz">gibi gazetelerde yazmaya başladı.</span></p>

    <p class="duz" xml:lang="tr"><span class="italik">Domaniç Dağlarının Yolcuları</span> <span class="duz">adlı eseri</span> <span class="italik">Unutulan Sır</span> <span class="duz">adıyla beyazperdeye aktarıldı.</span></p>

    <p class="duz" xml:lang="tr"><span class="duz">Sosyal sorumluluk içeren çalışmalar içinde de yer aldı. İstanbul Hayırseverler Derneği’nde Çocuk Dostları Cemiyeti’nde ve Türk Kadınlar Birliği’nde görev yaptı.</span></p>

    <p class="duz" xml:lang="tr"><span class="duz">1962 yılında başına talihsiz bir olay geldi; caddeyi karşıdan karşıya geçerken araba çarptı. Kaza sonucu birçok ameliyat geçirdi. Sol bacağı kısa kaldı.</span></p>

    <p class="duz" xml:lang="tr"><span class="duz">Hayatın zorlaşması sonucu yakın arkadaşları Hasene Ilgaz ve İffet Halim Oruz’un açtıkları Bakırköy’deki huzurevine yerleşti.</span></p>

    <p class="duz" xml:lang="tr"><span class="duz">Kızı Günay’ın bebeğini doğururken hayata gözlerini yumması, yaşamla ilişkisinin kopmasına neden oldu.</span></p>

    <p class="duz" xml:lang="tr"><span class="duz">Yurtdışında felsefe öğrenimi gördükten sonra Türkiye’ye gelip Taksim ve Osmanbey’de İstanbul’un en tanınmış iki kitabevini açan oğlu Necati Sander, annesinin bu durumuna çok üzülüyor ve onu böyle görmemek için yanına pek uğrayamıyordu. Kız kardeşleri Bedai Taş ve Muhsine Akkaş da artık yaşlanmışlardı, sık gelemiyorlardı huzurevine.</span></p>

    <p class="duz" xml:lang="tr"><span class="duz">Şükûfe Nihal zamanla konuşmayı tamamen kesti.</span></p>

    <p class="duz" xml:lang="tr"><span class="duz">Ve 24 eylül 1973’te hayata gözlerini kapadı. Rumelihisarı Aşiyan Mezarlığı’na defnedildi.</span></p>

    <p class="duz-son-paragraf-2" xml:lang="tr"><span class="duz">Adı okullara verilen Şükûfe Nihal’in mezarı bugün iç acıtacak kadar bakımsız…</span></p>

    <div class="footnotes">
      <div class="footnote">
        <p class="dipnotlar" xml:lang="tr">[<a class="footnote-anchor" href="#footnote-231-1-backlink" id="footnote-231-1">1</a>]<span class="dipnot">Doğrusu 47 olmalı.</span></p>
      </div>

      <div class="footnote">
        <p class="dipnotlar" xml:lang="tr">[<a class="footnote-anchor" href="#footnote-231-2-backlink" id="footnote-231-2">2</a>]<span class="dipnot">Recip Fazıl Kısakürek.</span></p>
      </div>

      <div class="footnote">
        <p class="dipnotlar" xml:lang="tr">[<a class="footnote-anchor" href="#footnote-231-3-backlink" id="footnote-231-3">3</a>]<span class="dipnot">Atatürk, Osmanlı Hanedanı üyelerinin Türkiye’ye gelmesi için çok çabaladı. Ama TBMM buna karşı. İşte size bir haber: Dün, Meclis’teki en mühim hadise, Gazi Paşa’nın parti grubundaki teklifiydi. İsmet Paşa gruba, Osmanlı Hanedanı’na mensup kadınların memleketten çıkarılmamasının Meclis ve Cumhuriyet için bir şefkat eseri olacağı hakkındaki Gazi Paşa’nın bu teklifini bildirdi. O anda grup odasının içinde kasırgalar koptu.</span></p>

        <p class="dipnotlar" xml:lang="tr"><span class="dipnot">Mebuslar masaların üzerine çıkarak, “Olamaz!” diye bağırışıyorlar, bu teklife isyan ediyorlardı. Mebuslara hâkim olan psikoloji, merhamete ve şefkate yer bırakmıyordu. İtirazlar gittikçe yükseldi. “Yalnız sağ olanları değil ölenlerin kemiklerini bile memleketten atmalı” sesleri duyuluyordu. Bu durum karşısında Gazi Paşa teklifini geri almıştır. (Akşam, 7 mart 1924)</span></p>
      </div>
    </div>
  </div>
</body>
</html>
