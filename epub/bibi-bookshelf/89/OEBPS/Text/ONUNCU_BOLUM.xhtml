<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>ONUNCU_BOLUM.xhtml</title>
  <link href="../Styles/template.css" rel="stylesheet" type="text/css" />
</head>

<body>
  <div class="generated-style" id="onuncu-bolum">
    <p class="bolum-ismi" xml:lang="tr"><span class="bolum-ismi">Onuncu bölüm</span></p>

    <h1 class="bolum-ismi-2-satir" id="toc-anchor" xml:lang="tr"><span class="bolum-ismi">Frenhofer olmak</span></h1>

    <p class="duz" xml:lang="tr"><span class="duz">Karl Marx,</span> <span class="italik">Kapital</span><span class="duz">’i yazdığında dava arkadaşı Friedrich Engels’e gönderdiği mektupta kendisini bir hikâye kahramanına benzettiğini yazdı.</span></p>

    <p class="duz" xml:lang="tr"><span class="duz">Marx, hangi ünlü yazarın, hangi eserinin kahramanıyla özdeşleşmişti? Neden kendini ona benzetmişti? Gelin, 1867 yılının ağustos ayına gidelim…</span></p>

    <p class="duz-ilk-paragraf" xml:lang="tr"><span class="duz">Tarih, 16 ağustos 1867, Londra.</span></p>

    <p class="duz" xml:lang="tr"><span class="duz">Saat, 02.00.</span></p>

    <p class="duz" xml:lang="tr"><span class="duz">Karl Marx hep geceleri çalışıyordu.</span></p>

    <p class="duz" xml:lang="tr"><span class="duz">Sadece araştırma yapıp kitap yazmıyordu; 1864’te kurulan “Enternasyonal İşçi Birliği”nin faaliyetleri de zamanını alıyordu. Bu nedenle yazmaya ancak geceleri fırsat buluyordu.</span></p>

    <p class="duz" xml:lang="tr"><span class="duz">Uzun dönemdir üzerinde çalıştığı yapıtını yeni bitirmişti. Heyecanla, 25 yıldır her fırsatta yanında olan, maddi-manevi katkılarda bulunan dava arkadaşı Friedrich Engels’e mektup yazdı:</span></p>

    <p class="duz" xml:lang="tr"><span class="duz">“Sevgili Fred…</span></p>

    <p class="duz" xml:lang="tr"><span class="duz">Kitabımın adını ‘Kapital: Politik Ekonominin Eleştirisi’ koydum…”</span></p>

    <p class="duz" xml:lang="tr"><span class="duz">Dört yıldır üzerinde çalıştığı ve yılbaşından beri temize çektiği</span> <span class="italik">Kapital</span><span class="duz">’in birinci cildine son noktayı az önce koymuştu:</span></p>

    <p class="duz" xml:lang="tr"><span class="duz">“Böylece bu bölüm bitmiş oluyor. Bunun olabilmesi senin sayendedir. Benim için yaptığın fedakârlıklar olmasaydı, bu korkunç işi yapamazdım.”</span></p>

    <p class="duz-ilk-paragraf" xml:lang="tr"><span class="duz">Marx hastaydı, karaciğerinden rahatsızdı. Bazen iki ay yataktan çıkmadığı oluyordu. Ama çalışmayı bırakmıyordu.</span></p>

    <p class="duz" xml:lang="tr"><span class="duz">Çok titizdi; her kitaba ulaşmak, okumak, üzerinde çalışmak istiyordu. Bazen kütüphanelerde bulamadığı kaynaklar için Engels’ten yardım istiyordu.</span></p>

    <p class="duz" xml:lang="tr"><span class="duz">Engels araştırıp Marx’ın istediği eserleri mutlaka buluyordu: Bu bazen James Edwin Th. Rogers’in</span> <span class="italik">İngiltere’de Tarımın ve Fiyatlarının Tarihi</span> <span class="duz">ya da John Watts’ın,</span> <span class="italik">Sendikalar, Grevler, Makineler, Kooperatif Toplulukları</span> <span class="duz">gibi kitaplar oluyor; kimi zaman da İngiltere parlamento tutanakları ya da İngiliz sanayiinde kadınların ve çocukların durumlarıyla ilgili raporlar olabiliyordu.</span></p>

    <p class="duz" xml:lang="tr"><span class="duz">Evet, aslında 20 yılı aşkın süredir üzerinde çalıştığı, para-sermaye ilişkisi, emeğin sermayeye bağlılığı, malların dolaşımı, işbölümü, makinelerin kullanımı gibi politik-ekonominin eleştirisini ele aldığı yorucu çalışmasını bitirmişti sonunda.</span></p>

    <p class="duz" xml:lang="tr"><span class="duz">Sağlığını, ailesini, mutluluğunu feda ettiği; uğruna yoksulluk çekip paltosunu, saatini tefeciye verdiği kitabı çıkıyordu işte.</span></p>

    <p class="duz" xml:lang="tr"><span class="duz">Ama Karl Marx’ın kafasında bir korku vardı…</span></p>

    <p class="duz" xml:lang="tr"><span class="duz">Karl Marx, Fransız yazar Honoré de Balzac’a hayrandı. Onun kentsoylu düzene yukarıdan bakan, para-zevk ve iktidarın temel amaca dönüştüğü bir dünyayı anlatan eserlerini çok beğeniyor, “İşte gerçekçi yazar” diyordu.</span></p>

    <p class="duz" xml:lang="tr"><span class="duz">Balzac, 1845 yılında</span> <span class="dar-paragraf-italik">Gizli Başyapıt</span> <span class="duz">adlı eserini çıkardı.<a class="footnote-link" href="#footnote-231-1" id="footnote-231-1-backlink">[1]</a></span></p>

    <p class="duz" xml:lang="tr"><span class="italik">Gizli Başyapıt</span> <span class="duz">yazıldığı dönemden başlayarak özellikle sanat dünyasını çok ilgilendirdi. Cezanne, Picasso gibi büyük ressamları derinden etkiledi; üzerinde sanat tarihçileri tarafından çalışmalar yapılan bir yapıt oldu.</span></p>

    <p class="duz" xml:lang="tr"><span class="duz">Balzac’ın eserinin kahramanı Frenhofer, ressamdır.</span></p>

    <p class="duz" xml:lang="tr"><span class="duz">Tuvalinde yaratmaya çalıştığı eserinin kusursuz olmasını ister; eseriyle tutkulu bir aşk ilişkisi yaşar âdeta. On yıl atölyesine kapanır, arayış içindeyken çileli bir hayat sürer. Resimlerine bağlıdır, sergilemek bile istemez.</span></p>

    <p class="duz" xml:lang="tr"><span class="duz">Ama bir gün gizli başyapıtını, resimlerine hayran genç bir ressam ile sanatsal bilgilerine güvendiği bir başka ressama gösterir.</span></p>

    <p class="duz" xml:lang="tr"><span class="duz">İkilinin resmi hakkında söyledikleri Frenhofer’i çıldırtır. Her iki ressam da uzun uzun tuvale bakıp hiçbir şey anlamadıklarını itiraf ederler.</span></p>

    <p class="duz" xml:lang="tr"><span class="duz">Ressam Frenhofer kızgındır, hayal kırıklığına uğramıştır. Anlaşılamamıştır işte.</span></p>

    <p class="duz" xml:lang="tr"><span class="duz">O gece geçirdiği büyük bunalım sonucu intihar eder.</span></p>

    <p class="duz" xml:lang="tr"><span class="duz">Ve Balzac hikâyesini böylece bitirir.</span></p>

    <p class="duz-ilk-paragraf" xml:lang="tr"><span class="duz">Aslında ressam Frenhofer’in yaratımı, “soyut resim”dir, bu nedenle hem de meslektaşları tarafından bile anlaşılamaz!</span></p>

    <p class="duz" xml:lang="tr"><span class="duz">Araya girip bir not aktarmalıyım: Balzac’ın</span> <span class="italik">Gizli Başyapıt</span><span class="duz">’ı yazdığı 1845’te “soyut resim” nedir bilinmiyordu!</span></p>

    <p class="duz" xml:lang="tr"><span class="duz">İşte</span> <span class="italik">Gizli Başyapıt</span><span class="duz">’ı sanat tarihi açısından önemli kılan da bu özelliğiydi aslında!</span></p>

    <p class="duz" xml:lang="tr"><span class="duz">Peki, Balzac bunu nasıl keşfetmişti, bilinmiyor. Eserini yazarken resim teknikleri konusunda bilgi aldığı ressam G. Boulanger idi ve onun da “soyut resim” ile ilgisi filan yoktu.</span></p>

    <p class="duz" xml:lang="tr"><span class="duz">Bu arada ekleyeyim; Boulanger, bizim Şeker Ahmed Paşa, Süleyman Seyid, Osman Hamdi gibi ressamlarımızın da Paris’te hocalığını yapmıştır. Neyse, yok “soyut resim” yok bizim ressamlar diyerek kafanızı karıştırmayalım.</span></p>

    <p class="duz-ilk-paragraf" xml:lang="tr"><span class="duz">Gelelim Karl Marx’ın, çağının çok ötesinde olan ressam Frenhofer’den nasıl etkilendiğine…</span></p>

    <p class="duz" xml:lang="tr"><span class="duz">Karl Marx, gerek gündelik gerekse yazı çalışmalarından yorulduğunda evindeki sedire uzanıp beğendiği, hep keyif aldığı Cervantes, Shakespeare gibi ustaların ölümsüz eserlerini okurdu.</span></p>

    <p class="duz" xml:lang="tr"><span class="duz">Yaşamı boyunca edebi yapıtlarla yakından ilgilendi, sürekli okudu.</span></p>

    <p class="duz" xml:lang="tr"><span class="italik">Gizli Başyapıt</span> <span class="duz">yazıldığı dönemde Karl Marx’ı da şaşırttı, düşündürdü, heyecanlandırdı.</span></p>

    <p class="duz" xml:lang="tr"><span class="duz">Balzac’ın bilgece, içten, ironik bu eserini büyülenmiş gibi elinden düşürmeden bir çırpıda okudu Marx. Ve dâhi ressam Frenhofer’in karmaşık ve sürekli arayış içinde olan ruhu ile kendisininki arasında benzerlikler buldu.</span></p>

    <p class="duz" xml:lang="tr"><span class="duz">Marx da yıllardır kütüphanelere, müzelere, kitaplığına kapanarak</span> <span class="italik">Kapital</span><span class="duz">’i kaleme almıştı. Yorulmadan yazılarına eklemeler, çıkarmalar yaparak sürekli değişiklikler yapmıştı.</span></p>

    <p class="duz" xml:lang="tr"><span class="duz">Yazdıklarının düşüncelerini tam olarak ifade edip etmediğinden emin olamıyor, tekrar tekrar çalışıyordu.</span></p>

    <p class="duz" xml:lang="tr"><span class="duz">Örneğin, İngiliz çalışma mevzuatına ilişkin yirmi sayfa yazmak için, İngiliz ve İskoç tahkikat komisyonlarının ve fabrika müfettişlerinin raporlarını bile günlerce arayıp bulmuş ve okumuştu.</span></p>

    <p class="duz" xml:lang="tr"><span class="duz">Sonuçta çileli, yorucu çalışması sonucu yıllardır çalıştığı kitabı çıkıyordu.</span></p>

    <p class="duz" xml:lang="tr"><span class="duz">Dâhi ressam Frenhofer gibi devrimci bir arayış içinde olan Marx, yeni sözler söylüyordu; bunlar anlaşılacak mıydı?</span></p>

    <p class="duz" xml:lang="tr"><span class="duz">Kapitalizmdeki egemen üretim ilişkisini, ücretli emeğin sermaye tarafından sömürülmesini, sermayenin dolaşımını, sermaye-kâr ilişkisini vb insanlar doğru anlayabilecekler miydi?</span></p>

    <p class="duz" xml:lang="tr"><span class="duz">İçinde kuşku vardı; anlaşılamama kuşkusu. Tıpkı çağdaşları; Goethe, Schiller, Beethoven, Stendal, Gogol, Puşkin, Goya vd olduğu gibi…</span></p>

    <p class="duz" xml:lang="tr"><span class="duz">Karl Marx, Engels’le her sırrını, duygusunu paylaşıyordu.</span></p>

    <p class="duz" xml:lang="tr"><span class="duz">Mektubunda Balzac’ın</span> <span class="italik">Gizli Başyapıt</span> <span class="duz">kitabını mutlaka okumasını önerdi. Çünkü ruh halini ressam Frenhofer’inkine benzetiyordu!</span></p>

    <p class="duz" xml:lang="tr"><span class="duz">Frenhofer ile yaşamında benzerlikler olsa da Marx bilim adamıydı ve bu nedenle daha gerçekçiydi.</span></p>

    <p class="duz" xml:lang="tr"><span class="duz">Marx, Engels’e yazdığı mektupta şöyle diyordu:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Zavallı ressam. Mükemmelliği ararken, kendi sanatını öldürdü. İnsan gerektiği yerde durmasını ve noktayı koymasını bilmeli, değil mi? Mükemmel, iyinin düşmanıdır. Balzac’ın, yaptıklarıyla hiçbir zaman yetinmeyen kahramanının ruhunu anlıyorum ben.</span></p>

    <p class="duz-ilk-paragraf" xml:lang="tr"><span class="duz">Engels,</span> <span class="italik">Gizli Başyapıt</span><span class="duz">’ı okudu mu, üzerinde bir daha konuştular mı; bilinmiyor.</span> <span class="italik">Seçme Yazılar</span> <span class="duz">adlı eserde bu konuyla ilgili sadece Marx’ın mektubu var.</span></p>

    <p class="duz" xml:lang="tr"><span class="duz">Ama Marx’ın</span> <span class="italik">Kapital</span><span class="duz">’i bitirdiğinde başta Engels olmak üzere yakın dostlarına okuttuğu bilgisi var. Genç ressam Porbus, ustası Frenhofer’in tablosundan hiçbir şey anlamamıştı. Oysa Engels, ustası Marx’ın yazdıklarından çok etkilendi.</span></p>

    <p class="duz" xml:lang="tr"><span class="duz">Frenhofer’in başına gelen Marx’ın başına gelmedi.</span></p>

    <p class="duz" xml:lang="tr"><span class="duz">Ancak Marx bilim adamıydı, akademik formasyonu vardı, doçentti. Bu nedenle felsefi ve ekonomik terimleri sık kullanan Marx’ın dili ağırdı; düşünceleri insanlara karmaşık geldi ve bu nedenle</span> <span class="italik">Kapital</span> <span class="duz">zor okundu. Diğer yandan</span> <span class="italik">Kapital</span><span class="duz">, içerik, ansiklopedik zenginlik, bütünlük, mantık ve vuruculuk bakımından övgüyü hak etmişti.</span></p>

    <p class="duz-ilk-paragraf" xml:lang="tr"><span class="duz">Gerçekçi Marx ile öykü kahramanı Frenhofer’in yazgısı ayrıydı artık.</span></p>

    <p class="duz" xml:lang="tr"><span class="duz">Aradan yıllar geçti…</span></p>

    <p class="duz" xml:lang="tr"><span class="duz">Küresel kriz bugün dünya piyasalarını kasıp kavuruyor. Karl Marx şimdi tekrar revaçta. İnsan sormadan edemiyor: Marx’ın aslında yazgısı, geleceğin sanatını yapan Frenhofer’e benzemiyor mu?</span></p>

    <p class="duz" xml:lang="tr"><span class="duz">Devrimcileri, eserlerini anlayabilmek için zaman gerekiyor belki de, kim bilir…</span></p>

    <p class="duz" xml:lang="tr"><span class="duz">Soruyu sormamım nedeni, Marx’ın bizim topraklardaki anlaşılırlığını sorgulamaktır.</span></p>

    <p class="duz" xml:lang="tr"><span class="duz">Bu topraklar Karl Marx’la ne zaman nasıl tanıştı?</span></p>

    <p class="baslik-3" xml:lang="tr"><span class="duyuru-baslik">Marx denen pehlivan!</span></p>

    <p class="duz" xml:lang="tr"><span class="duz">Yıl, 1868.</span></p>

    <p class="duz" xml:lang="tr"><span class="duz">Jöntürk Namık Kemal, gönüllü sürgündedir ve Londra’da</span> <span class="italik">Hürriyet</span> <span class="duz">gazetesini çıkarmaktadır. Londra’da Namık Kemal gibi gönüllü sürgün hayatı yaşayan biri daha vardır: Karl Marx.</span></p>

    <p class="duz" xml:lang="tr"><span class="duz">Marx,</span> <span class="italik">Kapital</span><span class="duz">’i bir yıl önce çıkarmıştır. Yazdıkları Avrupa’daki entelektüel tartışmaların gündemidir.</span></p>

    <p class="duz" xml:lang="tr"><span class="duz">Namık Kemal ile Karl Marx aynı mahallede yaşamaktadır.</span></p>

    <p class="duz" xml:lang="tr"><span class="duz">Ve Namık Kemal, Karl Marx’ın adını bile duymamıştır…</span></p>

    <p class="duz-ilk-paragraf" xml:lang="tr"><span class="duz">Yıl, 1905.</span></p>

    <p class="duz" xml:lang="tr"><span class="duz">Lenin, Cenevre’de sürgün hayatı yaşamaktadır.</span></p>

    <p class="duz" xml:lang="tr"><span class="duz">Cenevre, Avrupa’daki İttihatçıların Paris’ten sonra en önemli merkezidir. Yayın organları (</span><span class="italik">Meşveret</span><span class="duz">) bile vardır.</span></p>

    <p class="duz" xml:lang="tr"><span class="duz">İttihatçılar kafelerde, bahçelerde her yerde yan yana gelip hararetle Kanun-i Esasi’nin nasıl hayata geçirileceğini tartışırlar. Ancak kendilerini izleyen ve elindeki kitaba sürekli not alan Lenin’in farkında bile değillerdir.</span></p>

    <p class="duz" xml:lang="tr"><span class="duz">Rusya 1905’te büyük bir ayaklanmaya sahne olmuştur. Bırakın Lenin’i, İttihatçılar komşu ülkede ne olduğunu bile merak etmezler.</span></p>

    <p class="duz" xml:lang="tr"><span class="duz">Osmanlı münevverleri Osmanlı’yı değiştirmek-dönüştürmek isterler. Ama bırakın dünyayı, yanı başlarında olanlara ilgisizdirler.</span></p>

    <p class="duz" xml:lang="tr"><span class="duz">Siyasi terminolojideki sosyalizm, komünizm, anarşizm vs gibi kavramları hiç duymamışlardır.</span></p>

    <p class="duz" xml:lang="tr"><span class="duz">“Sosyalizm” ve “komünizm” sözcüklerini ilk yazan, İstanbul’da</span> <span class="italik">Ceride-i Havadis</span> <span class="duz">gazetesini çıkaran İngiliz vatandaşı William Churchill oldu.</span></p>

    <p class="duz" xml:lang="tr"><span class="duz">Bu iki siyasal sözcüğün Osmanlı topraklarına gelişinin nedeni, Avrupa’daki 1848 devrimleriydi.</span></p>

    <p class="duz" xml:lang="tr"><span class="italik">Ceride-i Havadis</span><span class="duz">, Avrupa basınından aldığı haberleri tercüme edip sayfasına koyuyordu.</span></p>

    <p class="duz" xml:lang="tr"><span class="duz">Özgürlük hareketlerini ilk yorumlayan/analiz eden münevver ise Cevdet Paşa oldu. Ona göre, devrim hareketlerini “azıtan halk” yapıyordu ve bu olayların Avrupa dışına taşmasından endişe duyulmalıydı!</span></p>

    <p class="duz" xml:lang="tr"><span class="duz">1871 Paris Komünü, Osmanlı basınında daha geniş işlendi. “Kırmızı Cumhuriyet” denen bu devrime ilgi gösterilmesinin nedeni, Yeni Osmanlılara mensup Mehmed, Reşad ve Nuri beylerin komün için savaşmalarıydı. Ancak üç Jöntürk’ün sosyalist olduklarını söyleyemeyiz. Özgürlükçüydüler.</span></p>

    <p class="duz" xml:lang="tr"><span class="duz">Osmanlı İmparatorluğu’nda sosyalizme ilgi duyan kişi, bu devrim sürecini Avrupa’da yaşamış olan bir devlet görevlisiydi. Edhem Pertev Paşa, 1853-55 yılları arasında Berlin Elçiliği’nde başkâtipken sosyalist düşünceyle tanışmıştı.</span></p>

    <p class="duz" xml:lang="tr"><span class="duz">Ancak, İstanbul’a dönünce “yanıldığını” hemen kavrayıp,</span> <span class="italik">Kızıl Bayrak</span> <span class="duz">adlı eserini yazarak sosyalizmin ne kadar yanlış olduğunu belirtti. İlk sosyalist, ilk dönek olmuştu!.. İngilizlerin sosyalizm için söyledikleri “Mülkiyet ve kadınlar ortaktır” yalanına inanmıştı.</span></p>

    <p class="duz-ilk-paragraf" xml:lang="tr"><span class="duz">Ve her şeye rağmen…</span></p>

    <p class="duz" xml:lang="tr"><span class="duz">Tarih, 22 haziran 1871.</span></p>

    <p class="duz" xml:lang="tr"><span class="duz">Osmanlı basını, Karl Marx’la tanıştı.</span></p>

    <p class="duz" xml:lang="tr"><span class="italik">Hakayık-ül Vakayi</span><span class="duz">, Paris Komünü’nün başında kimin olduğunu açıkladı:</span></p>

    <p class="duz" xml:lang="tr"><span class="duz">“Paris’teki eşkıyanın kumandanı, Karl Marx denilen ve hâlâ Londra’daki Enternasyonal nam cemiyetin reisi bulunan pehlivandır.”</span></p>

    <p class="duz" xml:lang="tr"><span class="duz">Gazete yorumu da ekledi: Rahat yaşamasına rağmen kışkırtıcılık yapıyordu.</span></p>

    <p class="duz" xml:lang="tr"><span class="duz">“Sosyalizmin ceddi” Marx’ın Osmanlıca ilk makalesini de bu gazete yayımladı.</span> <span class="italik">Daily News</span><span class="duz">’ten tercüme edilen makale, Alman-Fransız savaşının siyasal durumunu ele alıyordu.</span></p>

    <p class="duz" xml:lang="tr"><span class="duz">Peki, Osmanlı basını-münevverleri Avrupa’daki devrimci hareketlere nasıl bakıyordu? Kafası karışıktı.</span></p>

    <p class="duz" xml:lang="tr"><span class="italik">Takvim-i Vekayi</span><span class="duz">’ye göre Enternasyonal “fesat cemiyeti”ydi. Ameleler fabrikatörlere karşı kışkırtılıyordu. Yani “servet düşmanlığı” nitelemesi o yıllardan günümüze gelmişti.</span></p>

    <p class="duz" xml:lang="tr"><span class="duz">Ahmed Midhat Efendi gibi bazı münevverler ise, Enternasyonal’in anlaşılır olması için makalelerinde örnekler verdiler:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Cemiyet (Enternasyonal) diyor ki; ben kunduracıyım. Size bir çift potin yapacağım. Siz o potini giyip ve baloya gidip raks edeceksiniz ki orada bir gecelik zevkiniz için beş-on altın sarf etmeyi çok görmüyorsunuz. Halbuki bir çift potin için bana yirmi frankı zor veriyorsunuz. Ne olur bana yirmi yerine yirmi beş frank verseniz? Sizin yüzünüzden eti haftada bir görüyorum. Siz ise has ekmeği bile beğenmiyorsunuz da zimiçka yiyorsunuz. Reva mıdır bu?</span></p>

    <p class="duz-ilk-paragraf" xml:lang="tr"><span class="duz">Osmanlı basını Enternasyonal’i tartışıyordu, ama daha henüz kavramların tanımı konusunda bile bilgi sahibi değildi. Şemseddin Sami “sosyalizm”i bakın nasıl tanımladı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Sosyalizm, iştirak-i emvalin (ortak malların) büsbütün zıddıdır. İştirak-i emval ne kadar menfur (iğrenç) ise sosyalizm o kadar makbuldür. Sosyalizm Fransızca bir kelimedir ki, cemiyeti beşer manasına olan sosyete kelimesinden müştaktır (türemiştir).</span></p>

    <p class="duz-ilk-paragraf" xml:lang="tr"><span class="duz">Komşusu Karl Marx’ın adını bile duymamıştı ama Namık Kemal, Şemseddin Sami’den bu konuda daha bilgiliydi. Damadı Menemenli Rıfat Bey’e yazdığı mektupta şöyle diyordu: “Sosyalizm, Sami Bey’in dediği derecede hafif bir şey değildir.”</span></p>

    <p class="duz" xml:lang="tr"><span class="duz">Ne olduğunu yazmıyordu. Yazdığı, baldırıçıplakların Avrupa’daki intizamı yok etmesinden duyduğu endişeydi.</span></p>

    <p class="duz" xml:lang="tr"><span class="duz">Görünen o ki, Osmanlı basınının, münevverlerinin kafası karışıktı.</span></p>

    <p class="duz" xml:lang="tr"><span class="duz">Peki üniversitelerin?</span></p>

    <p class="duz" xml:lang="tr"><span class="duz">Mülkiye Mektebi’nde “hocaların hocası”, ekonomist Sakızlı Ohannes Paşa,</span> <span class="italik">Mebadi-i İlm-i Servet-i Milel</span> <span class="duz">adlı ders kitabında “sosyalizm” ve “komünizm” kavramlarına açıklık getirdi. Nasıl mı? Örnek vererek:</span></p>

    <p class="duz" xml:lang="tr"><span class="duz">“Mesela bir saati bir adam güzel kullanıp vaktini bilir iken bu saati yirmi kişiye taksim etmek lazım gelse, o saatin her bir parçasını bir adama verilse saat harap olur gider. İşte fabrikaların taksimi de budur.”</span></p>

    <p class="duz" xml:lang="tr"><span class="duz">Sakızlı Ohannes Paşa, “sosyalist eşitlikten” fabrika parçalarının işçilere dağıtılacağını anlıyor! Şaka gibi.</span></p>

    <p class="duz" xml:lang="tr"><span class="duz">Osmanlı basını ve münevverleri, sosyalizmin ne olduğunu anlamaya çalışırken araya Sultan II. Abdülhamid sansürü girdi.</span></p>

    <p class="duz" xml:lang="tr"><span class="duz">Dönemi en iyi, Marx ve Engels’in yazdığı</span> <span class="italik">Komünist Manifesto</span><span class="duz">’nun Osmanlı’ya geliş hikâyesi anlatır.</span></p>

    <p class="duz" xml:lang="tr"><span class="italik">Komünist Manifesto</span><span class="duz">, matbaacının yazar olarak kendi adını yazmasını şart koşmasıyla, 1894 yılında Ermenice basılarak Osmanlı topraklarına sokuldu!</span></p>

    <p class="duz-ilk-paragraf" xml:lang="tr"><span class="duz">Peki, Osmanlı topraklarında Bolşevik Devrim nasıl karşılandı?</span></p>

    <p class="duz" xml:lang="tr"><span class="duz">1908 Temmuz Devrimi (II. Meşrutiyet), Osmanlı düşünce hayatında köklü bir değişime yol açtı.</span></p>

    <p class="duz" xml:lang="tr"><span class="duz">Sosyalist partiler, dernekler, sendikalar kuruldu; yayın organları çıktı.</span></p>

    <p class="duz" xml:lang="tr"><span class="duz">Buna rağmen…</span></p>

    <p class="duz" xml:lang="tr"><span class="duz">İçedönük tartışmalar devam etti. Ne zaman çarlık yıkıldı, Osmanlı basını kafasını komşusuna çevirdi.</span></p>

    <p class="duz" xml:lang="tr"><span class="duz">Bolşevik Devrim’in barış getirecek olması, Osmanlı basınındaki “ezeli düşman Moskof gâvuru” anlayışını yıktı.</span></p>

    <p class="duz" xml:lang="tr"><span class="duz">Üstelik beklenti Bolşeviklerin sadece barış değil, Müslüman ve Türk halkına da özgürlük verecek olmasıydı.</span></p>

    <p class="duz" xml:lang="tr"><span class="duz">Diğer yanda…</span></p>

    <p class="duz" xml:lang="tr"><span class="italik">İkdam, Tanin, Vakay-i Hayriye</span> <span class="duz">gibi gazetelerin kafası da karışıktı. İyi güzel hoştu da, “bu nasıl bir ihtilaldi?”</span></p>

    <p class="duz" xml:lang="tr"><span class="duz">Osmanlı basını tekrar “Sosyalizm nedir?” sorusuna yanıt arama peşine düştü. Örneğin,</span> <span class="italik">Tasvir-i Efkâr</span> <span class="duz">üç günlük bir yazı dizisi verdi: “Fransız inkılabı zengin bir inkılaptır; Rus inkılabı ise tabirimizi mazur buyurunuz züğürt bir inkılaptır.”</span></p>

    <p class="duz" xml:lang="tr"><span class="duz">Meselenin sınıfsal özü hiç kavranamadı.</span></p>

    <p class="duz" xml:lang="tr"><span class="duz">Ya Osmanlı Mebusan Meclisi?</span></p>

    <p class="duz" xml:lang="tr"><span class="duz">Rusya’daki olağanüstü gelişmelerle ilgili hiçbir görüşme yapılmadı. Şaşılacak bir durum yoktu, zaten mecliste dış politikayla ilgili görüşme yapılmazdı! Sadece İstanbul Mebusu Salah Cimcoz kürsüye çıktı ve “kurtuluş güneşinin yine Şark’tan doğduğunu” müjdeleyip, “Rusya’da işbaşına geçen demokrat hükümeti selamlıyorum” diye konuşma yaptı.</span></p>

    <p class="duz-ilk-paragraf" xml:lang="tr"><span class="duz">Osmanlı münevveri yavaş olsa da artık sosyalizmi-komünizmi öğrenmeye başlamıştı.</span></p>

    <p class="duz" xml:lang="tr"><span class="duz">Tarih, 17 nisan 1917.</span></p>

    <p class="duz" xml:lang="tr"><span class="duz">“Lenin” adı Osmanlı basınında ilk kez</span> <span class="italik">İkdam</span> <span class="duz">gazetesinde yer aldı.</span></p>

    <p class="duz" xml:lang="tr"><span class="duz">Sebebi ise Lenin ve 17 arkadaşının Almanya üzerinden Rusya’ya gittiği haberiydi.</span></p>

    <p class="duz" xml:lang="tr"><span class="duz">Osmanlı basını ilk başta Lenin’e sempatiyle baktı.</span></p>

    <p class="duz" xml:lang="tr"><span class="italik">Vakit</span><span class="duz">, Ekim Devrimi liderinden “Mösyö Lenin” diye bahsediyordu.</span> <span class="italik">Tasvir-i Efkâr</span> <span class="duz">ise Osmanlı kamuoyunun merak ettiği Lenin’i şöyle tasvir etti: “Lenin; orta boyda, küçük yapılı, parlak, güzel bir adam olup kıyafetiyle gösterişsiz olan, inatçı olmayan bir adamdır.”</span></p>

    <p class="duz" xml:lang="tr"><span class="duz">Lenin’e öğrenciler arasında da büyük sempati vardı. Osmanlı Darülfünunu’nda bir grup öğrenci, Nobel Barış Ödülü’nün Lenin’e verilmesini önerdiler. Darülfünun binasına Lenin posteri astılar.</span></p>

    <p class="duz" xml:lang="tr"><span class="duz">Sempatinin nedeni, Rusya’nın Birinci Dünya Savaşı’ndan bir an önce çekilme beklentisiydi. Rusya ateşkes ilan edince gazetelerin manşeti belli oldu: Aferin Bolşeviklere!</span></p>

    <p class="duz" xml:lang="tr"><span class="duz">1 Mayıs Amele Bayramı coşkuyla kutlanıyordu. Düşünebiliyor musunuz, Türkiye’de daha geçen yıl 1 Mayıs resmi bayram olarak kutlanmaya başlandı.</span></p>

    <p class="duz" xml:lang="tr"><span class="duz">Oysa yıllar önce…</span></p>

    <p class="baslik-3" xml:lang="tr"><span class="duyuru-baslik">Müslüman başkentinde Karl Marx posteri</span></p>

    <p class="duz" xml:lang="tr"><span class="duz">Tarih, 27 nisan 1921.</span></p>

    <p class="duz" xml:lang="tr"><span class="duz">İstanbul İşgal Kuvvetleri Komutanı General Harrington, komutanlığına bağlı İstanbul Zabıta Komisyonu Reisi Miralay Ballar’a kesin talimatını verdi:</span></p>

    <p class="duz" xml:lang="tr"><span class="duz">“1 Mayıs’ta amele miting yapmayacak!”</span></p>

    <p class="duz" xml:lang="tr"><span class="duz">O yıllarda sadece Rusya’yı değil Avrupa’yı da sarsan işçi hareketleri İngiliz Komutan Harrington’ı korkutuyordu. İşçilerin 1 Mayıs’ı bahane edip isyan çıkarmalarından çekiniyordu.</span></p>

    <p class="duz" xml:lang="tr"><span class="duz">İstanbul’da 40 bin işçi vardı. Ve bunların ne kadarının sosyalist/”kızıl” olduğu bilgisine sahip değildi. Zabıta Reisi Miralay Ballar, aldığı emir üzerine hemen bir talimat yayınladı:</span></p>

    <p class="alinti-ilk-paragraf" xml:lang="tr"><span class="dar-paragraf-duz">– Her türlü siyasi veya diğer mitingler, gösteriler askeri kumandanın emriyle yasaklanmıştır.</span></p>

    <p class="alinti" xml:lang="tr"><span class="dar-paragraf-duz">– Bu emri ciddiye almayarak eyleme kalkışanların yakalanarak cezalandırılacağı ahaliye beyan edilir.</span></p>

    <p class="alinti-son-paragraf" xml:lang="tr"><span class="dar-paragraf-duz">– Gerek 1 Mayıs münasebetiyle gerek diğer gösteriler için herhangi bir müracaat nazar-ı itibara alınmayacaktır.</span></p>

    <p class="duz" xml:lang="tr"><span class="duz">Çıkardığı gazeteden dolayı “İştirakçi Hilmi” diye bilinen Hüseyin Hilmi, “Türkiye Sosyalist Fırkası” lideriydi.</span></p>

    <p class="duz" xml:lang="tr"><span class="duz">Şirket-i Hayriye, Tramvay Kumpanyası, Haliç Tersanesi gibi yerlerde güçlü bir işçi desteğine sahipti.</span></p>

    <p class="duz" xml:lang="tr"><span class="duz">Partinin 17 bin üyesi vardı.</span></p>

    <p class="duz" xml:lang="tr"><span class="duz">Ve parti, 1 Mayıs’ı miting yaparak kutlamakta kararlıydı. İstanbul’da “Bilumum İstanbul Amelesine” başlıklı bildiri dağıttılar.</span></p>

    <p class="duz" xml:lang="tr"><span class="duz">Bildiride işçilerin 1 Mayıs’a katılmalarının görev olduğu belirtiliyor ve elektrik idaresindeki işçiler dışındaki tüm çalışanların 1 Mayıs günü işi bırakarak mitinge katılmaları isteniyordu:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Türkiye Sosyalist Fırkası’ndan:</span></p>

    <p class="alinti" xml:lang="tr"><span class="dar-paragraf-duz">Mayıs’ın birinci günü, amelenin en mukaddes bayram günüdür. Bu mukaddes bayramı kutlamak, bütün amele için bir vazifedir.</span></p>

    <p class="alinti-son-paragraf" xml:lang="tr"><span class="dar-paragraf-duz">Yasalara saygılı olan ve yasalara hep uygun davrandığını ispat etmiş olan partimiz, sadece elektrik idaresinde çalışan işçilerin çalışmalarına müsaade eylemiştir.</span></p>

    <p class="duz" xml:lang="tr"><span class="italik">İkdam</span><span class="duz">,</span> <span class="italik">Vakit</span> <span class="duz">gibi dönemin gazeteleri, 1 Mayıs’a geniş yer ayırdı. İstanbullular da uyarıldı: Amelenin bayram yapması halinde vapur ve tramvay hizmetleri aksayabilir.</span></p>

    <p class="duz" xml:lang="tr"><span class="duz">Bu arada işgal güçleri, işçilerin kararlı olduğunu görünce, katılımı düşürmek için tehditler savurmaya başladı: Her türlü suikast ve siyasi eylem teşebbüsünde bulunanlar, fabrikalarda alet ve edevatı tahrip edenler veya ameleyi işinden alıkoyan kişiler, askeri mahkemelerde yargılanacaktı!</span></p>

    <p class="duz-ilk-paragraf" xml:lang="tr"><span class="duz">Ve İstanbul, 1 Mayıs gününe gergin uyandı.</span></p>

    <p class="duz" xml:lang="tr"><span class="duz">İşgal güçleri geceyarısından itibaren önlemlerini sıkılaştırmıştı.</span></p>

    <p class="duz" xml:lang="tr"><span class="duz">İşçilerin işyerlerine gitmedikleri görüldü. Fatih, Aksaray, Harbiye hatlarında tramvaylar çalışmadı. Haydarpaşa-Pendik ve Sirkeci-Çekmece banliyö hatlarında tren seferleri durdu. Şirket-i Hayriye vapurları seferlerini iptal etti. Baruthane, Feshane, Zeytinburnu fabrikaları gibi birçok işyerinde üretim yapılamadı. Sadece elektrik şirketindeki işçiler görevlerinin başındaydı.</span></p>

    <p class="duz" xml:lang="tr"><span class="duz">İşçilerin bir bölümü Kâğıthane’deki mesire yerlerine giderek günü geçirdiler. Mitingden vazgeçen Türkiye Sosyalist Fırkası, Babıâli Caddesi’ndeki genel merkezi önünde bir tören yaptı. Genel merkezde büyük bir kızıl bayrak asılıydı. Bando sabah saatlerinden itibaren “Enternasyonal Marşı” (Beynelmilel Marşı) çalmaya başladı.</span></p>

    <p class="duz" xml:lang="tr"><span class="duz">İşçiler mavi gömlekler giymişlerdi. Boyunlarında kırmızı bir boyunbağı vardı; yakalarında ise kırmızı bir rozet. İşçiler tıpkı dini bayramlarda olduğu gibi birbiriyle bayramlaştı.</span></p>

    <p class="duz" xml:lang="tr"><span class="duz">Partinin çevresi işgal kuvvetleri tarafından sarılmıştı. Ancak hiçbir olay çıkmadı. Miting yapılamamış ama işçilerin işyerlerine gitmeleri engellenmişti. Ancak işçiler kararlıydı; gelecek yıl 1 Mayıs’ta mutlaka miting yapacaklardı.</span></p>

    <p class="duz-ilk-paragraf" xml:lang="tr"><span class="duz">Ve bir yıl sonra…</span></p>

    <p class="duz" xml:lang="tr"><span class="duz">İstanbul hâlâ işgal altındaydı. Bir yıl öncesi olaylar tekrarlandı; işgal güçleri 1 Mayıs mitingini engellemek için yine talimatlar çıkarılmasını sağladı. Hatta işyerlerine gitmek isteyen işçilere her türlü kolaylığı ve güvenliği sağlayacaklarını da bildiriyle duyurdu. Ancak işçiler bir önceki yıla göre daha örgütlüydü.</span></p>

    <p class="duz" xml:lang="tr"><span class="duz">1 Mayıs Komisyonu kurdular. Komiteye katılan örgütler şunlardı: Türkiye Sosyalist Fırkası, Türkiye İşçi ve Çiftçi Sosyalist Fırkası, Sosyal Demokrat Fırkası, Ermeni Sosyal Demokrat Fırkası, Türkiye İşçi Derneği, Beynelmilel İşçiler İttihadı…</span></p>

    <p class="duz-ilk-paragraf" xml:lang="tr"><span class="duz">1 Mayıs Komisyonu, bayram programını bildiriyle çalışanlara duyurdu:</span></p>

    <p class="alinti-ilk-paragraf" xml:lang="tr"><span class="dar-paragraf-duz">1) İstanbul’da mevcut bütün işçiler, kadın-erkek ve bir teşkilata mensup olsun olmasın bu bayrama davetlidir.</span></p>

    <p class="alinti-ilk-paragraf" xml:lang="tr"><span class="dar-paragraf-duz">2) Toplanma merkezi Pangaltı’dır. Bayrama iştirak edecek bütün arkadaşlar saat on birde Pangaltı’da bulunacaklar ve kollarında kırmızı pazubent bulunan heyet-i tertibiyye tarafından karşılanacaktır.</span></p>

    <p class="alinti-ilk-paragraf" xml:lang="tr"><span class="dar-paragraf-duz">3) Grup halinde gelecekler, şehir dahilinde yürüyüşlerinde hiçbir nümayiş yapmayacaklar ve proletarya şuuruna yakışacak bir vakar ve sükûnette olacaklardır.</span></p>

    <p class="alinti-ilk-paragraf" xml:lang="tr"><span class="dar-paragraf-duz">4) Bayram Pangaltı’da başlayacak ve bütün gruplar toplu olarak saat on bir buçukta önde bando olduğu halde Pangaltı’dan hareketle Kâğıthane’ye doğru yürüyecekler ve arkadaşlar mızıka ile birlikte işçi şarkıları terennüm edeceklerdir.</span></p>

    <p class="alinti-ilk-paragraf" xml:lang="tr"><span class="dar-paragraf-duz">5) Kâğıthane’de 1 Mayıs bayramının ehemmiyeti ve tarihi hakkında söz söyleyecek arkadaşların nutukları dinlenecek, bayram saat beşe kadar devam edecek, sonra arkadaşlar yine sükûn ve vakarla dağılacaklardır.</span></p>

    <p class="alinti-ilk-paragraf" xml:lang="tr"><span class="dar-paragraf-duz">6) Komisyon, polise karşı bütün sorumluluğu üzerine aldığından bütün arkadaşların heyet-i tertibiyyenin ihtarına uyması ve işbu program haricine çıkılmaması rica olunur.</span></p>

    <p class="duz-ilk-paragraf" xml:lang="tr"><span class="duz">İşçi Bayramı’na katılan işçi sayısının, bir önceki yıla göre hayli arttığı gözlendi. 1 Mayıs, ramazan ayına denk geldiği için geçen yıl pikniğe giden işçiler de mitinge geldi. İşgal güçlerinin güvenlik önlemleri abartılıydı. Yine işçilerin ayaklanacağından korkuyorlardı.</span></p>

    <p class="duz" xml:lang="tr"><span class="duz">1 Mayıs Komisyonu’nun bildirisinde yazdığı gibi, işçiler Pangaltı’da buluştu. Kimi işçiler aileleriyle birlikte geldi.</span></p>

    <p class="duz" xml:lang="tr"><span class="duz">Ellerinde Türk bayrakları ve flamalar vardı.</span></p>

    <p class="duz" xml:lang="tr"><span class="duz">“Türkiye amelesi sendika ister!”</span></p>

    <p class="duz" xml:lang="tr"><span class="duz">“Türk amelesi irticaya karşı amansız bir mücadele açmalıdır.”</span></p>

    <p class="duz" xml:lang="tr"><span class="duz">“Burjuvazinin zulmünü protesto ediyoruz!”</span></p>

    <p class="duz" xml:lang="tr"><span class="duz">“8 saat iş, 8 saat istirahat, 8 saat uyku.”</span></p>

    <p class="duz" xml:lang="tr"><span class="duz">“Mürteciler, muhtekirler, kapitalistler, emperyalistler kahrolsun.”</span></p>

    <p class="duz" xml:lang="tr"><span class="duz">“Bütün dünya işçileri birleşin!”</span></p>

    <p class="duz" xml:lang="tr"><span class="duz">Bu pankartın altında Karl Marx’ın resmi vardı.</span></p>

    <p class="duz" xml:lang="tr"><span class="duz">Tanışsın tanışmasın tüm işçiler birbiriyle bayramlaştı. Türkiye Sosyalist Fırkası’na mensup işçiler yine mavi gömlek giyip boyunlarına kırmızı boyunbağı takmışlardı. Yakalarında yine fırka rozetleri vardı.</span></p>

    <p class="duz" xml:lang="tr"><span class="duz">Mızıka hiç durmadan, “Enternasyonal Marşı” çaldı.</span></p>

    <p class="duz" xml:lang="tr"><span class="duz">Konuşmacılar, Ankara Hükümeti’ni öven sözler söylediler. 1 Mayıs İşçi Bayramı, bu konuşmalarla bir anda bağımsızlık mitingine dönüştü. İşçiler, Ankara’daki dava arkadaşlarının yanında olduklarını hiç sakınmadan ifade ettiler.</span></p>

    <p class="duz" xml:lang="tr"><span class="duz">1 Mayıs Bayramı, aynı gün ulusal Kurtuluş Savaşı’nın merkezi Ankara’da da, bir mitingle kutlandı.</span></p>

    <p class="duz" xml:lang="tr"><span class="duz">O dönemin “siyasal havasını” anlatmak için için Ankara’daki 1 Mayıs kutlamalarını da özetlemeliyim…</span></p>

    <p class="duz" xml:lang="tr"><span class="duz">Ankara’daki 1 Mayıs mitingini bakınız</span> <span class="italik">Hâkimiyet-i Milliye</span> <span class="duz">gazetesi nasıl yazmış:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Önde; Kuvay-ı Milliye’ye gönül vermiş kalpaklılar, bazı milletvekilleri, bakanlar; arkasında İmalat-ı Harbiye işçileri saat 09.00’dan itibaren İstasyon civarında toplanmaya başladı. Sonra şimendifer ve dekovil işçileri alana iltihak etti.</span></p>

    <p class="alinti" xml:lang="tr"><span class="dar-paragraf-duz">Saat 11.00’e doğru fabrika haricinde çalışan umum işçiler meydana geldiler. İzmir Mebusu Yunus Nadi, Menteşe Mebusu Tevfik Rüştü, İstanbul Mebusu Numan beylerle Ticaret Müdir-i Umumisi Vehbi, fabrika müdürü Nuri beyler, Rus Sefarethanesi’nden bazı memurlar ve matbuat çalışanları hazır idiler. İşçiler bayramlaştılar.</span></p>

    <p class="alinti" xml:lang="tr"><span class="dar-paragraf-duz">Evvela İstanbul Mebusu Numan Efendi nutuk söyleyerek 1 Mayıs’ın umum amele için şuurlu bir gün olarak tesis edildiği bugünün maksadının amelenin hürriyete kavuşması ve amele hukukunun muhafazası olduğunu söyledi.</span></p>

    <p class="alinti" xml:lang="tr"><span class="dar-paragraf-duz">Menteşe Mebusu Tevfik Rüştü Bey söze başladı. 1 Mayıs Bayramı’nın tarihçesinden ve ihtilallerden bahsederek, gerek memleket dahilinde ve gerek haricinde ölen işçilerin ruhuna bir vesile-i hürmet olmak üzere iki dakika ayakta sükûtu teklif etti ve kabul olundu.</span></p>

    <p class="alinti" xml:lang="tr"><span class="dar-paragraf-duz">Bu iki dakikalık saygı duruşu, herkes üzerinde derin bir tesir husule getirdi. Tevfik Rüştü Bey konuşmasında, ameleleri birleştirecek bir dernek ile bir tüketim kooperatifi kurulması teklifinde bulundu. Amelenin hukukunu muhafaza eden bir hükümetimiz olduğundan ve ona destek olunması gerektiğini beyanla sözlerine nihayet verdi. Sonra sucu ustası Osman Alp Efendi konuşma yaptı. Bu toplantıdan dolayı hükümete teşekkür etti.</span></p>

    <p class="alinti" xml:lang="tr"><span class="dar-paragraf-duz">Bugünkü hükümetin emperyalizm ile kapitalizme karşı mücadeleye devam edeceğini ve hükümet emperyalizmle çarpıştıkça ordusunun ön saflarında köylü ve amelesini bulacağını izah etti.</span></p>

    <p class="alinti" xml:lang="tr"><span class="dar-paragraf-duz">Konuşmalardan sonra Numan Efendi’nin teklifi üzerine dernek ve kooperatif tesisi için çalışmalarda bulunmak üzere Tevfik Rüştü Bey ile Numan, Osman Alp, şimendiferden Nusret, Esliha fabrikasından Eşref efendiler ile mürettiplerden Kâmil, Ahmet ve Nuri efendilerden mürekkep bir heyet teşkili münasip görüldü. Bütün dünya amelesinin 1 Mayıs Bayramı’nı tebrik için Moskova’ya telgraf çekilmesi kararlaştırıldı. Sonra Ankara’daki Rus Sefarethanesi’ne yirmi beş-otuz kişilik bir grup giderek bayramlaşma yapılmasına karar verildi.</span></p>

    <p class="duz-ilk-paragraf" xml:lang="tr"><span class="duz">Karl Marx bizim topraklarda hâlâ bir korku nesnesi…</span></p>

    <p class="duz" xml:lang="tr"><span class="duz">Yani hâlâ Marx Frenhofer!</span></p>

    <p class="duz" xml:lang="tr"><span class="duz">Peki…</span></p>

    <p class="duz" xml:lang="tr"><span class="duz">Sadece Marx mı kendini Frenhofer’le özdeşleştirdi sanıyorsunuz?</span></p>

    <p class="duz" xml:lang="tr"><span class="duz">O halde devam edelim…</span></p>

    <p class="duz-ilk-paragraf" xml:lang="tr"><span class="duz">Balzac’ın</span> <span class="italik">Gizli Başyapıt</span> <span class="duz">eserinin kahramanı Frenhofer’le kendini sadece Karl Marx özdeşleştirmedi.</span></p>

    <p class="duz" xml:lang="tr"><span class="duz">Kusursuz bir yaratıyı arayan ressam Frenhofer, birçok ünlü sanatçıyı da etkiledi.</span></p>

    <p class="duz" xml:lang="tr"><span class="duz">Bunların başında modern sanatın öncüsü kabul edilen; empresyonizm ile kübizm arasında köprü kurmuş olan ressam Paul Cézanne (1839-1906) geliyordu. O da Frenhofer gibi yaratma sürecine tutkuyla bağlı bir çile adamıydı.</span></p>

    <p class="duz" xml:lang="tr"><span class="duz">Yanında “çıraklık” yapmış Émile Bernard,</span> <span class="italik">Cézanne Üzerine Anılar</span> <span class="duz">kitabında bir hatırasını şöyle anlatıyordu:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Bir akşam ona Balzac’ın</span> <span class="dar-paragraf-italik">Gizli Başyapıt</span><span class="dar-paragraf-duz">’ından ve hikâyesinin kahramanı Frenhofer’den söz açtım; masadan kalktı, gelip önüme dikildi ve işaretparmağını göğsüne bastırarak –ağzından tek sözcük çıkmadan ve bu hareketi art arda yineleyerek– öyküdeki kişinin kendisi olduğunu belirtti. Öyle heyecanlanmıştı ki, gözleri yaşlarla dolmuştu.</span></p>

    <p class="duz-ilk-paragraf" xml:lang="tr"><span class="duz">Cézanne, karakalem taslaklarında</span> <span class="italik">Gizli Başyapıt</span><span class="duz">’ın sahnelerini resmetti. Bunlardan biri; Frenhofer’in tablosunu gösterdiği, diğeri de resmi yaptığı sahneydi. Bunlar İsviçre Basel Kunstmuseum’da sergileniyor.</span></p>

    <p class="duz" xml:lang="tr"><span class="duz">Balzac’ın</span> <span class="italik">Gizli Başyapıt</span><span class="duz">’ına tutkuyla bağlı, kahramanı Frenhofer’le kendini özdeşleştiren bir diğer dünyaca ünlü ressam ise Pablo Picasso (1881-1973) idi.</span></p>

    <p class="duz" xml:lang="tr"><span class="duz">Balzac’ın eserinden o kadar etkilenmişti ki, öyküdeki olayın geçtiği Paris’teki Biere de Bretteville konağını kiralayıp 1936-1955 yılları arasında burada yaşadı.<a class="footnote-link" href="#footnote-231-2" id="footnote-231-2-backlink">[2]</a></span></p>

    <p class="duz" xml:lang="tr"><span class="duz">Cézanne gibi Picasso da, dâhi ressam Frenhofer’in öyküsünü karakalemle resimleyerek ölümsüzleştirdi. Sanat kitapları yayımcısı Ambroise Vollard’ın yayınladığı</span> <span class="italik">Gizli Başyapıt</span> <span class="duz">baskısını Picasso resimledi. Çok az sayıda basılan bu eser bugün koleksiyonerler için önemli bir parçadır.</span></p>

    <p class="duz" xml:lang="tr"><span class="duz">Frenhofer sadece ressamları etkilemedi.</span></p>

    <p class="duz" xml:lang="tr"><span class="duz">Michel Leiris, Hubert Damisch, Michel Serres, Georges Didi-Huberman gibi yazarlar da ressam Frenhofer’le ilgilendiler; denemeler kaleme aldılar.</span></p>

    <p class="duz" xml:lang="tr"><span class="duz">Bizim yazarlarımız da ilgisiz kalmadı Balzac’ın edebi kahramanı Frenhofer’e. 1997 yılında Enis Batur,</span> <span class="italik">Frenhofer Olmak</span> <span class="duz">adlı kitabını yayımladı.</span></p>

    <p class="duz" xml:lang="tr"><span class="duz">Amerikalı sanat tarihçisi Dore Ashton, bu ilgiyi</span> <span class="italik">Gizli Başyapıt</span> <span class="duz">mitosu üzerine kapsamlı bir incelemeyle kaleme aldı.</span></p>

    <p class="duz" xml:lang="tr"><span class="italik">Gizli Başyapıt</span><span class="duz">’a sinema da ilgisiz kalamadı. Fransız yönetmen Jacques Rivette, Balzac’ın eserini günümüze uyarlayarak çekti. Film 1991 yılında Cannes’da ödül aldı.</span></p>

    <p class="duz" xml:lang="tr"><span class="duz">Siyasetbilimciler, ressamlar, yazarlar, yönetmenler Frenhofer’i ne kadar kendileriyle özdeşleştirseler de, Frenhofer aslında Balzac’ın ta kendisi değil miydi?</span></p>

    <p class="baslik-3" xml:lang="tr"><span class="duyuru-baslik">Bir başka Frenhofer: Darwin</span></p>

    <p class="duz" xml:lang="tr"><span class="duz">İngiliz Kraliyet ailesine ait Beagle adlı gemi, 4 yıl 9 ay sürecek seyrine başladığında tarihin en tanınmış gemilerinden biri olacağı bilinmiyordu kuşkusuz.</span></p>

    <p class="duz" xml:lang="tr"><span class="duz">Güney Amerika’nın haritasını çizmek ve ticaret olanaklarını araştırmak için yola çıkan geminin konukları arasında bir din adamı vardı:</span></p>

    <p class="duz" xml:lang="tr"><span class="duz">Bugün dünyada 200. doğum yılı kutlanan Charles Darwin!</span></p>

    <p class="duz" xml:lang="tr"><span class="duz">Bu yolculuk aynı zamanda doğabilimci olan Charles Darwin’in hayatını kökten değiştirecekti.</span></p>

    <p class="duz-ilk-paragraf" xml:lang="tr"><span class="duz">Tarih, 27 aralık 1831.</span></p>

    <p class="duz" xml:lang="tr"><span class="duz">Beagle inceleme gemisi, 40 bin deniz mili yol yapacak gezi için demir aldı.</span></p>

    <p class="duz" xml:lang="tr"><span class="duz">Kaptan Fitzroy, Charles Darwin’e “filozof” diye seslendiği için gemi personeli için onun adı “Filos” kaldı! “Filos”, Tanrı’nın tahtını sağlamlaştıracak veriler bulmak için bu gemideydi.</span></p>

    <p class="duz" xml:lang="tr"><span class="duz">Ancak yolculuk onun için zorluklarla başladı; deniz tutmasına zor dayandı. Hassas bir yapısı vardı; Arjantin ve Şili’de ağır hastalıklarla boğuştu. Fırtınalara, depremlere de tanık oldu.</span></p>

    <p class="duz" xml:lang="tr"><span class="duz">Yine de geziden büyük keyif aldı. Önemli jeolojik keşifler yaptı; yüksek tepelerde deniz dibi katmanlarını görüp heyecanlandı. Soyu tükenmiş memeli hayvanların fosillerini buldu.</span></p>

    <p class="duz" xml:lang="tr"><span class="duz">Darwin yolculuğu sırasında hocası Peder John Stevens Henslow’a sürekli mektuplar, fosil örnekleri ve doldurulmuş canlılar gönderdi. Bunlar öğretmeni aracılığıyla İngiliz doğabilimcilerine aktarıldı. Örnekler İngiltere’de şaşkınlıkla karşılandı.</span></p>

    <p class="duz" xml:lang="tr"><span class="duz">Kuşkusuz bu belgeler, gözlemler henüz Kilise’yi rahatsız etmeyecek türdendi.</span></p>

    <p class="duz" xml:lang="tr"><span class="duz">Ancak İngiltere’den binlerce kilometre uzaklıktaki Charles Darwin’in içinde fırtınalar kopmaya başladı:</span></p>

    <p class="duz" xml:lang="tr"><span class="duz">Galapagos Adası’ndaki hayvan türleri, başka gezegenlerin sakini gibiydi! Kuşlar insanlardan korkup kaçmıyorlardı! Ayrıca bu kuşlar, yaşadıkları adalara göre ufak fizyolojik farklılıklar gösteriyordu. Keza kaplumbağalar da öyleydi.</span></p>

    <p class="duz" xml:lang="tr"><span class="duz">Darwin’in düşünce ve inanç dünyası parçalanıyordu. Biliyordu ki düşünceleri Kutsal Kitap’ın “Yaradılış” bölümüne tamamen aykırıydı.</span></p>

    <p class="duz" xml:lang="tr"><span class="duz">“Milyonlarca yıl önce başka türler mi yaşıyordu? Evet ise, bu canlılar Tanrı’nın ilk yarattığı gibi değiller mi?”</span></p>

    <p class="duz" xml:lang="tr"><span class="duz">Geceler boyu Tanrı düşüncesinin yanlış çıkmaması için dua ediyordu.</span></p>

    <p class="duz" xml:lang="tr"><span class="duz">Diğer yanda kafasındaki sorulara engel olamıyordu: “Dünyada yaşayan canlılar ilk yaratıldıkları gibi değil mi; bunlar noksansız ve değişmez olarak yaratılmadılar mı; yoksa kalıtım ve çevre koşullarıyla değişime mi uğradılar?”</span></p>

    <p class="duz" xml:lang="tr"><span class="duz">Böyle anlarda hemen, biyolojik türlerin dağılımını “yaradılış merkezleri” fikriyle açıklayan Charles Lyell’in kitabına sarıldı.</span></p>

    <p class="duz" xml:lang="tr"><span class="duz">Doğaya yaklaştıkça Tanrı’dan uzaklaştığını hissediyordu.</span></p>

    <p class="duz" xml:lang="tr"><span class="duz">“Dünya canlılarının iki ayrı yaratıcı tarafından yaratılmış olduğu” gibi ara formüller üretmeye çalışıyordu. Charles Darwin “doğum sancıları” çekiyordu.</span></p>

    <p class="duz" xml:lang="tr"><span class="duz">Küçük yaşında doğaya ilgi duymuş ve şimdi bir gerçekle karşı karşıya gelmişti…</span></p>

    <p class="duz" xml:lang="tr"><span class="duz">Charles Darwin, sekiz yaşında annesini kaybetti.</span></p>

    <p class="duz" xml:lang="tr"><span class="duz">Altı kardeştiler; Charles beşinci sıradaydı.</span></p>

    <p class="duz" xml:lang="tr"><span class="duz">Küçük Charles’in etrafında hiç yaşıtı erkek yoktu. Genellikle evlerinin bahçesinde yaşlı bahçıvan Abberley ile oynuyor; sürekli çiçekler hakkında sorular yöneltiyordu. Dedesi gibi bitkilere, hayvanlara meraklıydı.</span></p>

    <p class="duz" xml:lang="tr"><span class="duz">Bazen nehir kıyısında saatlerce vakit geçiriyor; nehrin bir bölümündeki balıklar ile diğer bölümündeki balıkların neden farklı olduğunu düşünüyordu. Dere kenarında topladığı taşların resimlerini çiziyordu. Kuşları izlemeyi seviyordu.</span></p>

    <p class="duz" xml:lang="tr"><span class="duz">Babası Robert Darwin, entelektüel değildi, ama yine de oğlu Charles’a kitap okumayı aşıladı. Dr. Robert Darwin, oğlunu bazen hasta ziyaretlerine götürüyordu. Oğlunun meraklı olması hoşuna gidiyordu.</span></p>

    <p class="duz" xml:lang="tr"><span class="duz">Charles Darwin, Latince ve Yunancaya dayalı geleneksel Shrewsburg Okulu’na gönderildi, ama o okulu sevmedi.</span></p>

    <p class="duz" xml:lang="tr"><span class="duz">Darwin, Pistyll Rhaeadr’deki ünlü şelaleyi görmek için 64 km; Kuzey Galler’de Menai Boğazları üzerinde kurulmakta olan asma köprüyü görmek için 410 km yürümekten çekinmiyor, doğayı öğrenmek-tanımak istiyordu.</span></p>

    <p class="duz" xml:lang="tr"><span class="duz">Dr. Robert Darwin o yaz yine hasta ziyaretleri için yanında götürdüğü oğlunun hastalarla ilgilenme yöntemlerinden etkilendi ve oğlunun iyi bir doktor olacağına karar verdi. Charles Darwin’i de tıp öğrenimi alması için Edinburgh’a gönderdi.</span></p>

    <p class="duz" xml:lang="tr"><span class="duz">Darwin okula ısınamadı.</span></p>

    <p class="duz" xml:lang="tr"><span class="duz">Okulda çalışan köle John Edmonstone’dan hayvan doldurma sanatını öğrendi. Doğa tarihiyle ilgilenen öğrencilerin kurduğu Plinius Topluluğu’na katıldı.</span></p>

    <p class="duz" xml:lang="tr"><span class="duz">Hocası Robert Edmund Grant ile deniz canlılarını inceledi. Bir diğer hocası Robert Jameson’dan jeoloji ve bitkilerin sınıflandırılması üzerine dersler aldı. Edinburgh Kraliyet Müzesi’nin bitki koleksiyonunun düzenlenmesine yardımcı oldu.</span></p>

    <p class="duz" xml:lang="tr"><span class="duz">Charles Darwin kararını vermişti; babası ne kadar istese de doktor olmayacaktı.</span></p>

    <p class="duz" xml:lang="tr"><span class="duz">Babası Dr. Robert Darwin, oğlunun din eğitimi almasına karar verdi!</span></p>

    <p class="duz" xml:lang="tr"><span class="duz">Charles Darwin öneriye soğuk bakmadı. Çünkü canlıların karmaşıklığını üstün zekâlı bir yaratıcıya bağlayan din adamı William Poley’nin makalelerinden etkilenmişti. Doğayı incelemek, “Doğa’nın Mimarı”nın eserini incelemekti. Din adamı olabilirdi.</span></p>

    <p class="duz" xml:lang="tr"><span class="duz">Cambridge Üniversitesi’nin Christ’s Koleji’ne yazıldı. Burada üç buçuk yıl eğitim gördü.</span></p>

    <p class="duz" xml:lang="tr"><span class="duz">Doğa onun için tutkuydu; öğreniminin ikinci yılında bir at alıp sık sık araziye çıktı. Hocası Peder John Stevens Henslow ile birlikte kır gezileri yaptı. Henslow her daim, “Soru sorma konusunda Darwin gibisini görmedim” diyecekti.</span></p>

    <p class="duz" xml:lang="tr"><span class="duz">1830 yılında okulu bitirdi. 178 kişi arasında 10. olmuştu.</span></p>

    <p class="duz" xml:lang="tr"><span class="duz">Şimdi ne yapacaktı?</span></p>

    <p class="duz" xml:lang="tr"><span class="duz">Kâşif Alexander von Humboldt’un 1796 ve 1801 yılları arasında Güney Amerika’ya yaptığı geziyi anlatan yedi ciltlik</span> <span class="italik">Voyage of the Beagle</span> <span class="duz">adlı kitabını elinden düşürmüyordu.</span></p>

    <p class="duz" xml:lang="tr"><span class="duz">Dünyanın çeşitli yerlerine geziler yapmayı planladı.</span></p>

    <p class="duz" xml:lang="tr"><span class="duz">Tek sorun, babası para verir miydi?</span></p>

    <p class="duz" xml:lang="tr"><span class="duz">İmdadına Peder Henslow yetişti. Güney Amerika kıyılarını inceleyip ticaret olanaklarını araştıracak, bölgenin haritasını çıkaracak Kraliyet ailesine ait bir gemiyle yolculuk yapmak ister miydi?</span></p>

    <p class="duz" xml:lang="tr"><span class="duz">Charles Darwin, “kusursuz yaratıcının” varlığını ispatlamak için bu zorlu yolculuğa çıktı.</span></p>

    <p class="duz-ilk-paragraf" xml:lang="tr"><span class="duz">Oysa şimdi zor durumdaydı. Kusursuz yaratıcıyla ilgili kafasında soruları vardı…</span></p>

    <p class="duz" xml:lang="tr"><span class="duz">Gemi İngiltere Beagle’e döndüğünde binlerce insan gemiyi görmeye geldi.</span></p>

    <p class="duz" xml:lang="tr"><span class="duz">Darwin artık ünlüydü. 1 700 sayfa zooloji ve jeoloji notu tutmuş; 4 000 etiketli kemik, post, deri vs örnekleri toplamış ve 800 sayfa günlük yazmıştı. (Gezi notlarını yıllar içinde üç cilt olarak yayımlayacaktı.)</span></p>

    <p class="duz" xml:lang="tr"><span class="duz">Cambridge Üniversitesi’ne giderek yolculuğu boyunca topladığı örneklerin tanımlanıp sınıflandırılması üzerinde çalışmaya başladı. Peder Henslow, bitki örneklerini tasnif edip isimlendirmede Darwin’e yardımcı oldu. Hayvan örnekleri için Richard Owen adında bir biyologla tanıştı. Owen, Darwin’in getirdiği fosilleri inceleyerek bunları, “o güne kadar bilinmeyen pek çok soyu tükenmiş hayvan türü” diye tanımladı.</span></p>

    <p class="duz-ilk-paragraf" xml:lang="tr"><span class="duz">Darwin’in korktuğu başına geliyordu.</span></p>

    <p class="duz" xml:lang="tr"><span class="duz">Sapkınlıkla ve toplumsal düzeni bozmaya çalışmakla suçlanmaktan korkuyordu. Bu gerilime ve yüksek çalışma temposuna dayanamadı; hastalandı. Doktorların tavsiyesiyle dinlenmeye çekildi.</span></p>

    <p class="duz" xml:lang="tr"><span class="duz">Bu dinlenme sırasında oyalanmak için okuduğu hemşerisi Rahip Thomas Malthus’un nüfus üzerine yazdığı kitabı onun yerinden fırlattı. Canlılar ayakta kalabilmek için değişen çevre koşullarına uyum sağlamak zorundaydılar. Başarısız olanlar yok olmaya mahkûmdu.</span></p>

    <p class="duz" xml:lang="tr"><span class="duz">Darwin düşündü; demek türler, maddesel koşullar nedeniyle evrim geçiriyordu!</span></p>

    <p class="duz" xml:lang="tr"><span class="duz">Artık teorisinden emindi. Ama kuram tek başına bir şey ifade etmezdi, bunu destekleyecek verilere ihtiyacı vardı. Bunun için hayvan yetiştiricileriyle görüşmeye ve bitkiler üzerine çalışmaya yapmaya devam etti.</span></p>

    <p class="duz" xml:lang="tr"><span class="duz">Bilime inandığını düşündüğü adaşı Lyell’a fikirlerini açıklayan mektup yazdı. Ancak beklediğini bulamadı; Lyell, canlı türlerinin değişimini kabul etmedi. Üstelik yaradılış fikrine karşı çıktığı için Darwin’i eleştirdi.</span></p>

    <p class="duz" xml:lang="tr"><span class="duz">Oysa bilmiyordu ki, Darwin artık, inanç olarak agnostikliği/bilinememezliği benimsemişti.</span></p>

    <p class="duz-ilk-paragraf" xml:lang="tr"><span class="duz">Darwin, 10 yaşındaki kızı Anne Elizabeth ölünce Tanrı’nın iyiliğinden de kuşku duyacaktı.</span></p>

    <p class="duz" xml:lang="tr"><span class="duz">O yıllarda, güneş sistemi, dünyada yaşamın oluşumu ve insanlığın kökeni konuları yazılıyor, tartışılıyordu. Ancak bunların bilimsel temeli yoktu.</span></p>

    <p class="duz" xml:lang="tr"><span class="duz">Bu veriler ise Darwin’de vardı. Ayrıca, Darwin Evrim Teorisi’ne felsefi maddeciliği eklemişti. Varoluşun temeli maddeydi. Akıl ve ruh hep maddenin yan ürünleriydi.</span></p>

    <p class="duz" xml:lang="tr"><span class="duz">Evet, Darwin, Batı düşüncesinin köklü geleneklerini altüst edecek görüşlere sahipti.</span></p>

    <p class="duz" xml:lang="tr"><span class="duz">2000 yıllık felsefe ve dine karşı koyuyordu.</span></p>

    <p class="duz" xml:lang="tr"><span class="duz">Öte yandan, yazdıklarını yayınlamamak için oyalanıp durdu. Örneğin, sülükayaklı türleri üzerinde tam sekiz yıl çalıştı.</span></p>

    <p class="duz" xml:lang="tr"><span class="duz">Cesaretini toplayıp bu kez botanikçi arkadaşı J. Dalton Hooker’a fikirlerini açtı. Bu durumu anılarına, “Kendimi bir cinayeti itiraf ediyormuş gibi hissettim” diye yazacaktı.</span></p>

    <p class="duz" xml:lang="tr"><span class="duz">Hooker teoriyi ne kadar beğendiğini söylese de, Darwin yazdığı kitabını yayınlamamaya karar verdi.</span></p>

    <p class="duz" xml:lang="tr"><span class="duz">Bilim adamı dostlarını karşısına almaya cesareti yoktu.</span></p>

    <p class="duz" xml:lang="tr"><span class="duz">Oysa Avrupa aydınlanma/devrimler çağını yaşıyordu. “Devrim”, “değişim” gibi sözcükleri milyonlarca Avrupalı telaffuz ediyordu.</span></p>

    <p class="duz" xml:lang="tr"><span class="duz">Saygın bir doğabilimci olarak tanınan Darwin, bu çevrelerle aynı mevzilere girmek istemiyordu. O yumuşakbaşlı bir devrimciydi.</span></p>

    <p class="duz" xml:lang="tr"><span class="duz">Örneğin, Karl Marx, Darwin’in hayranıydı. İlişkileri mesafeliydi. Yazışıyorlardı. Marx,</span> <span class="italik">Kapital</span><span class="duz">’in daha yayımlanmamış birinci cildini imzalayıp Darwin’e göndermişti.<a class="footnote-link" href="#footnote-231-3" id="footnote-231-3-backlink">[3]</a></span></p>

    <p class="duz" xml:lang="tr"><span class="duz">Darwin’e göre ilişki bu kadarla kalmalıydı.</span></p>

    <p class="duz" xml:lang="tr"><span class="duz">Darwin, kurulu düzeninin yıkılmasından endişe duyuyordu. Kopernik ve Galileo gibi dışlanmaktan korkuyordu.</span></p>

    <p class="duz" xml:lang="tr"><span class="duz">Üniversitelerin, gazetelerin ve ailesinin hayranlığını kazanmıştı; bilim adamları ondan “Gelecek vaat edecek doğabilimci” diye bahsediyordu. Kilise’nin saygını kazanmıştı.</span></p>

    <p class="duz" xml:lang="tr"><span class="duz">Centilmenler kulübü Athenaeum’a ünlü yazar Charles Dickens ile aynı gün üye olmuştu; bu statülerini kaybetmek istemiyordu!</span></p>

    <p class="duz" xml:lang="tr"><span class="duz">Darwin’in ailesi çok zengindi…</span></p>

    <p class="duz" xml:lang="tr"><span class="duz">Baba tarafından dedesi Erasmus Darwin (1731-1802) İngiltere’nin ünlü bir doktoruydu. Ancak şöhreti, yazdığı kitaplardan ileri geliyordu:</span> <span class="italik">The Botanic Garden</span> <span class="duz">ve</span> <span class="italik">Zoonomia</span><span class="duz">. Botanik ve hayvanbilimi üzerine bu kitaplarda öne sürdüğü kuramlar evrim teorisinin dayanaklarından oldu.</span></p>

    <p class="duz" xml:lang="tr"><span class="duz">İngiltere Kralı III. George’un saray doktorluğunu reddeden Erasmus Darwin, siyasetle de ilgiliydi. Fransız Devrimi’ni alkışlıyor, Amerikan Devrimi’ni destekliyor, köleliğe karşı çıkıyordu. “Ay Işığı Cemiyeti” grubundaki arkadaşlarından biri de Benjamin Franklin’di.</span></p>

    <p class="duz" xml:lang="tr"><span class="duz">Anne tarafından dedesi Josiah Wedgwood (1730-1795) da, aynı cemiyetin üyesiydi. Erasmus Darwin’in dostu ve sırdaşıydı. Bugün hâlâ sadece İngiltere’de değil, dünyada bir numaralı porselen markası “Wedgwood”un sahibiydi. Bu porselenleri Kraliyet ailesi gibi seçkinler kullanıyordu.</span></p>

    <p class="duz" xml:lang="tr"><span class="duz">Erasmus Darwin’in oğlu Doktor Robert (1766-1848) ile Josiah Wedgwood’un kızı Susannah’ın (1765-1817) evliliğinden Charles Darwin dünyaya geldi.</span></p>

    <p class="duz" xml:lang="tr"><span class="duz">Baba Robert Darwin doktordu ama aynı zamanda iyi bir tüccardı. Çok para kazandı. Anne Susannah iyi yetişmişti. Harika piyano çalıyordu.</span></p>

    <p class="duz" xml:lang="tr"><span class="duz">Altı çocukları oldu. Charles Darwin beşinci sıradaydı. Darwin yaşadığı bu zengin hayattan taviz vermek istemiyordu.</span></p>

    <p class="duz-ilk-paragraf" xml:lang="tr"><span class="duz">Diğer yanda…</span></p>

    <p class="duz" xml:lang="tr"><span class="duz">Charles Darwin düşüncelerinin mezara gitmesini de istemiyordu.</span></p>

    <p class="duz" xml:lang="tr"><span class="duz">Kitabını vasiyeti haline getirdi, öldükten sonra yayımlanmalıydı.</span></p>

    <p class="duz" xml:lang="tr"><span class="duz">Sonunda bir olay Darwin’i harekete geçirdi: mesleki kıskançlık!</span></p>

    <p class="duz" xml:lang="tr"><span class="duz">Haziran 1858’de A. Russell Wallace’ın makalesini okuduğunda kendisininkine benzer bir teori geliştirildiğini anladı.</span></p>

    <p class="duz" xml:lang="tr"><span class="duz">Darwin, teorisini hemen yayımlamaya karar verdi. 1837’de yazdığı eserini 1859’da yayımladı:</span> <span class="italik">Türlerin Kökeni.</span></p>

    <p class="duz" xml:lang="tr"><span class="duz">Yaşamın çeşitliliği; planlı çalışan bir akıllı tasarım/Tanrı tarafından değil, “doğal ayıklama” olarak açıkladığı, içinde rastlantının ve ihtiyacın birbirini yaratıcı şekilde tamamladığı plansız bir süreçte ortaya çıkmıştı.</span></p>

    <p class="duz-ilk-paragraf" xml:lang="tr"><span class="duz">Övgüler ve acımasız sövgüler aldı. Darwin’in insanın maymundan geldiğini iddia ettiği söylendi.</span></p>

    <p class="duz" xml:lang="tr"><span class="duz">Halbuki Darwin’in söylediği, insan ile maymunun ortak bir kökenden/soydan ayrılarak geliştikleriydi.</span></p>

    <p class="duz" xml:lang="tr"><span class="duz">Darwin bu tartışmalara hiç girmedi. Sustu. Sadece kitaplar yazdı.</span></p>

    <p class="duz" xml:lang="tr"><span class="duz">Eserlerini yayımladığı günden bugüne, teorisinin “çökeceği”, “tarihe gömüleceği”, “yok olacağı” söylendi. Bu tartışmalar hâlâ sürüyor.</span></p>

    <p class="duz" xml:lang="tr"><span class="duz">2009 bütün dünyada “Darwin Yılı” olarak kutlandı.</span></p>

    <p class="duz" xml:lang="tr"><span class="duz">Yine de milyonlarca insan için Darwin Frenhofer’dir.</span></p>

    <p class="duz" xml:lang="tr"><span class="duz">Özellikle bizim topraklarımızda.</span></p>

    <p class="duz" xml:lang="tr"><span class="duz">Oysa…</span></p>

    <p class="duz" xml:lang="tr"><span class="duz">Nazzam (ölm. 845), Câhız (776-869), İbn Miskeveyh (970-1035), Birûni (973-1051), İbn Sina (980-1037), İbn Tufeyl (1100-1185), Mevlana (1207-1273), İbn Haldun (1332-1406), Kınalızade Ali Efendi (1510-1572) ve Erzurumlu İbrahim Hakkı (1703-1772) gibi birçok İslam bilgini evrime ilişkin önemli fikirler geliştirmişlerdir.</span></p>

    <p class="duz" xml:lang="tr"><span class="duz">Bizim topraklarımız, kendi değerlerini bile bilmiyor.</span></p>

    <p class="duz" xml:lang="tr"><span class="duz">Tıpkı Lenin’i bilmedikleri gibi.</span></p>

    <p class="duz" xml:lang="tr"><span class="duz">Lenin de bizim topraklarımızda Fronhofer’dir.</span></p>

    <p class="baslik-3" xml:lang="tr"><span class="duyuru-baslik">Lenin Türk mü?</span></p>

    <p class="duz" xml:lang="tr"><span class="duz">Sovyet Devrimi’nin lideri Vladimir İlyiç Ulyanov (Lenin) Tatar Türkü müydü?</span></p>

    <p class="duz" xml:lang="tr"><span class="duz">Sovyetler Birliği Merkez Komitesi Marksizm-Leninizm Enstitüsü tarafından çıkarılan</span> <span class="italik">Lenin Biyografisi</span> <span class="duz">adlı hacimli çalışmada, Lenin’in doğumu ve çocukluğu sadece iki sayfayla sınırlı.</span></p>

    <p class="duz" xml:lang="tr"><span class="duz">Benzer resmi araştırmalarda da Lenin’in kökü/soyu/ailesi hakkında fazla bir bilgi yok. Kuşkusuz bunun nedeni vardı; Bolşevikler insanların soyları ve kökenleriyle pek ilgilenmediler.</span></p>

    <p class="duz" xml:lang="tr"><span class="duz">Keza o dönemdeki adıyla Zeki Velidov, “Ulyanov” adlı bir araştırmacının XIX. yüzyıl ortalarında Kazan vilayetindeki Rus olmayan kavimlerin ve Çuvaşların etnografyasına ait neşrettiği kitabı Lenin’e hediye ederken şöyle dedi:</span></p>

    <p class="duz" xml:lang="tr"><span class="duz">“Bu esere bakılırsa yazar Tatarca ve Çuvaşça biliyor. Siz de Kazan doğumlusunuz ve soyadınız Ulyanov. Yoldaş, aslınızda Tatarlık var mı?”</span></p>

    <p class="duz" xml:lang="tr"><span class="duz">Zeki Velidi Togan’ın</span> <span class="italik">Hatıralar</span><span class="duz">’ında yazdığına göre, Lenin kitabı alıp teşekkür ettikten sonra, soy/menşei meseleleriyle hiç ilgilenmediğini, kitabın yazarının adını ilk kez duyduğunu ama araştıracağını söylüyor.</span></p>

    <p class="duz" xml:lang="tr"><span class="duz">Lenin’in, ne kökeni ne de “Ulyanov” adlı bir akrabası olup olmadığını araştırdığına ilişkin bilgi yok.</span></p>

    <p class="duz" xml:lang="tr"><span class="duz">Kız kardeşi ve yakın çalışma arkadaşı Anna Ulyanova-Yelizarova tarafından Bolşevik Devrimi’nin onuncu yılında ünlü</span> <span class="italik">Granat Ansiklopedisi</span> <span class="duz">için yazdığı Lenin biyografisinde aileye ilişkin hiç bilgi yok.</span></p>

    <p class="duz" xml:lang="tr"><span class="duz">Lenin’in eşi Nadezhda Konstantinovna Krupskaya’nın yazdığı üç ciltlik</span> <span class="italik">Lenin’den Anılar</span> <span class="duz">kitabında da bu konuya hiç değinilmiyor.</span></p>

    <p class="duz" xml:lang="tr"><span class="duz">Lenin’in Alman yoldaşı Clara Zetkin’in</span> <span class="italik">Lenin’den Anılar</span> <span class="duz">adlı çalışmasında, Filistin kökenli tarihçi İngiliz Tony Cliff’in yazdığı Lenin biyografisi gibi birçok çalışmada Lenin’in kökenine ait pek bilgi yok.</span></p>

    <p class="duz" xml:lang="tr"><span class="duz">Bolşevikler Ekim Devrimi’nin kahramanı Lenin’in aile kökenini serf/köle göstermek için çaba sarf etmişlerdi. Onlara göre Lenin’in soyundan çok, ait olduğu sınıfı önemliydi.</span></p>

    <p class="duz" xml:lang="tr"><span class="duz">Günümüzde Lenin’le ilgili yeni biyografi çalışmaları yapılıyor. Bunlardan biri de Rus kökenli Fransız Prof. Hélène Carrère d’Encausse’a ait…</span></p>

    <p class="duz-ilk-paragraf" xml:lang="tr"><span class="duz">Lenin Kalmuk Türkü müydü?</span></p>

    <p class="duz" xml:lang="tr"><span class="duz">Vladimir İlyiç Ulyanov, 10 nisan 1870’te Kazan, Simbirsk’te doğdu.</span></p>

    <p class="duz" xml:lang="tr"><span class="duz">Bu kent, Tatarların Ruslarla iç içe yaşadıkları bir yerdi.</span></p>

    <p class="duz" xml:lang="tr"><span class="duz">Rusya tarihi uzmanı Prof. d’Encausse’un Lenin’in aile şeceresine ilişkin bulduğu bilgiler şunlardı:</span></p>

    <p class="duz" xml:lang="tr"><span class="duz">Lenin’in büyük dedesi Vasiliy Ulyanov, 1861 toprak reformundan çok önce özgürlüğüne kavuşmuş bir serfti. Oğlu Nikolay Vasilyeviç Ulyanov terziydi. Ve eşi Kalmuk Türkü’ydü. Bu evlilikten Lenin’in babası İlya Nikolayeviç Ulyanov doğmuştu.</span></p>

    <p class="alinti-ilk-paragraf" xml:lang="tr"><span class="dar-paragraf-duz">İlya Nikolayeviç, Rus Çarlığı’nın en ilginç özelliklerinden birinin temsilcisidir. Birbirinden tamamen farklı halkların ve uygarlıkların karışımıdır o. İlya Nikolayeviç Ulyanov, Rus’tur kuşkusuz, ama annesi Kalmuk’tur. Babası gibi Lenin de belirgin Asyalı özelliklerini, özellikle de çekik gözlerini, II. Katerina’nın bağımsızlıklarına son verdiği ve Rusya’da kalıp Budizm’den/İslam’dan vazgeçen Kalmukların yaşadığı Astrahan’da evlenen Moğol asıllı babaannesine borçludur.</span></p>

    <p class="duz-ilk-paragraf" xml:lang="tr"><span class="duz">Azerbaycan’ın efsanevi sosyalist öncülerinden Neriman Nerimanov da Lenin’in babaannesinin Kalmuk Türkü olduğunu yazar.</span></p>

    <p class="duz" xml:lang="tr"><span class="duz">Lenin’in babaannesi Kalmuk Türkü’ydü.</span></p>

    <p class="duz" xml:lang="tr"><span class="duz">Peki, sadece bu iki araştırmacı mı bu görüşteydi?</span></p>

    <p class="duz" xml:lang="tr"><span class="duz">Akım Arutyunov,</span> <span class="italik">Lenin</span> <span class="duz">adlı çalışmasının birinci cildinin “Soyağacı” bölümünde, Lenin’in büyük dedesinin yaşadığı Astrahan bölge arşivlerinde bulunan belgelere atıf yapıyor. Lenin’in Kalmuk babaannesinin soyunu şöyle sıralıyor:</span></p>

    <p class="alinti-ilk-paragraf" xml:lang="tr"><span class="dar-paragraf-duz">Herkesçe biliniyor ki, anne tarafından Lenin üç milletin kanını birden taşıyor (Yahudi, Alman ve İsveç). Baba tarafından ise Vladimir Lenin-Ulyanov’un annesinin babası, Kalmuk kısmından Lukyan Smirnov’muş. Onun oğlu Aleksey Lukyanoviç Smirnov bağımsız toprak ağasıymış. 1808’de 23 yaşındaki Anna isminde kızını evlendirmiş. Anna’nın kocası ondan 30 yaş büyük ve bu da Lenin’in dedesi. Anna Alekseyevna 5 çocuk doğurdu ve son olanı İlya Nikolayeviç gelecekte Lenin’in babası oldu.</span></p>

    <p class="duz-ilk-paragraf" xml:lang="tr"><span class="duz">Etnoloji uzmanlarına göre, Lenin’in küçük yassı gözü tipik Kalmuk Türklerine benziyordu.</span></p>

    <p class="duz" xml:lang="tr"><span class="duz">Ancak başka bir iddiayı dile getirenler de vardı…</span></p>

    <p class="duz-ilk-paragraf" xml:lang="tr"><span class="duz">Lenin Çuvaş Türkü müydü?</span></p>

    <p class="duz" xml:lang="tr"><span class="duz">Lenin’in Türk olduğunu iddia eden bir başka bilim adamı ise Çuvaş Cumhuriyeti Yazarlar Birliği üyesi Albina Lubimova.</span></p>

    <p class="duz" xml:lang="tr"><span class="duz">Ona göre, Lenin’in ataları Çuvaş Türkü’ydü…</span></p>

    <p class="alinti-ilk-paragraf" xml:lang="tr"><span class="dar-paragraf-duz">Lenin’in babası İlya Nikolayeviç Ulyanov, Ulyanovsk’ta Halk Meslek Okulu’nun müdürüyken büyük Çuvaş bilim adamı ve pedagog İvan Yakovleviç’le sıkı bir dosttu. Yakovleviç, ayrıca Ulyanovsk’ta yapılmış ilk Çuvaş okulunun kurucusu ve Çuvaş alfabesinin öncüsüydü. İlya Ulyanov’un desteğiyle 1871’de Çuvaş Okulu devlet himayesine alındı ve 1877’de Çuvaş Öğretmen Okulu ismini aldı. Daha sonra Çuvaş Kültür Merkezi haline dönüştürüldü.</span></p>

    <p class="duz-ilk-paragraf" xml:lang="tr"><span class="duz">Kanımca, resmi tarihin satır aralarında bile yer alan bu bilgilere göre, Lenin’in babası İlya Nikolayeviç, (annesinden dolayı) kendisini Çuvaş hissediyordu. Bu yüzden Çuvaş halkına ve kültürüne ömrü boyunca hizmet ettiğini göstermesi açısından önemli sayılmalıdır.</span></p>

    <p class="duz" xml:lang="tr"><span class="duz">Lenin’in babası İlya Nikolayeviç Ulyanov, İvan Yakovleviç’in sadece dostu değildi; kendi eğitim düzeyi yüksek olan bir insan olarak (matematik öğretmeniydi), halkına okuma-yazma konusunda yardım ediyordu. İvan Yakovlev’le birlikte Çuvaş köylerinde 100’den fazla okul açmıştı.</span></p>

    <p class="duz" xml:lang="tr"><span class="duz">Çuvaş Pedagoji Üniversitesi Tarih Bölümü Başkanlığı’nı yürüten Prof. Gennadiy Tafayev, İvan Yakovleviç’in Lenin’in vaftiz babası olduğunu iddia ediyor.</span></p>

    <p class="duz" xml:lang="tr"><span class="duz">Çuvaşlar genellikle birini vaftiz babası olarak seçtiğinde ona karşı ya aşırı bir yakınlık duyardı ya da onu akraba gibi görürdü.</span></p>

    <p class="duz" xml:lang="tr"><span class="duz">Bu ilişki o kadar yakındı ki Lenin, 1917 Devrimi’nden sonra İvan Yakovleviç’in idam edileceğini öğrenince, “Ona dokunmasınlar” diye telgrafla emir vermişti.</span></p>

    <p class="duz" xml:lang="tr"><span class="duz">Çuvaş tarihi uzmanı Anton Osipoviç Smolin de Lenin’in köken araştırmasını yapan akademisyenlerden. O da benzer tezler ileri sürüyor.</span></p>

    <p class="duz" xml:lang="tr"><span class="duz">Lenin’in ataları Müslüman mıydı?</span></p>

    <p class="duz" xml:lang="tr"><span class="duz">İslam XIII. yüzyıl itibariyle Orta Asya’da kök saldı. XVI. yüzyılda “Korkunç İvan”ın çar olmasına kadar geçen sürede gelişti. Rusya rönesansının doğumu ve bağımsız derebeylerinin tasfiye süreciyle Müslümanlar büyük bir kıyıma uğradı. Zorla dinleri değiştirildi. Hıristiyan olan Müslümanlara “Kiraşin” (dönme) deniliyordu.</span></p>

    <p class="duz-ilk-paragraf" xml:lang="tr"><span class="duz">Lenin’in ailesi Kiraşin miydi?</span></p>

    <p class="duz" xml:lang="tr"><span class="duz">Tarihçi M. P. Makarov XVI. ve XVII. yüzyılda Rusya’daki halkların zorla Hıristiyan yapılması üzerine yaptığı çalışmalarla biliniyor.</span></p>

    <p class="duz" xml:lang="tr"><span class="italik">İlya Nikolayeviç Ulyanov/Çuvaşları Aydınlatmak</span> <span class="duz">isimli kitabında yukarıda yazdığımız iddiaları destekliyor.</span></p>

    <p class="duz" xml:lang="tr"><span class="duz">Rusya’da 1666-67 yıllarında iki mezhep ortaya çıkmıştı: Vyatsk ve Nijegorodsk mezhepleri.</span></p>

    <p class="duz" xml:lang="tr"><span class="duz">Meri, Çuvaş, Mordov gibi Tatar boyları Nijegorodsk mezhebine girmişti.</span></p>

    <p class="duz" xml:lang="tr"><span class="duz">Nijniy Novgorod hariç Alatir, Kurmis ve Yadrin şehirleri de bu mezhebe dahil edilmişti. Tüm bu topraklar Çuvaşlara aitti.</span></p>

    <p class="duz" xml:lang="tr"><span class="duz">Rus Çarları, Çuvaşları Hıristiyan dinine döndürmek için, her yerleşim yerine, aynı zamanda Rus misyoneri olan toprak ağaları atadı</span></p>

    <p class="duz" xml:lang="tr"><span class="duz">Lenin’in dedesi Nikolay Vasilyeviç Ulyanov, Nijegorodsk vilayetinin Androsovo Sergaçsk köyünden geliyordu. Köyünü terk edip kendine Rus demeye başladı.</span></p>

    <p class="duz" xml:lang="tr"><span class="duz">Keza Çuvaşların kökleri üzerine 200’e yakın çalışması olan Prof. Gennadiy Tafayev, “Ulyanov” soyadının Hıristiyanlaşma zamanında “Ulyanan” isminden gelebileceğini belirtiyor.</span></p>

    <p class="duz" xml:lang="tr"><span class="duz">Büyük ihtimalle “Ulyanov” soyadının bayan veya erkek “Ulyanan” isminden alındığını yazıyor. “Ruslar bu ismi Ulyanın şeklinde yazmış olabilirler. Üstelik o zamanki nüfus kâtiplerinin Çuvaşça bilmemesi de güçlü bir ihtimal. Çocuklara anne ve babanın isimlerini verme âdeti, şimdiye kadar güncelliğini hiç yitirmedi.”</span></p>

    <p class="duz" xml:lang="tr"><span class="duz">O halde bu iddiaya göre Lenin’in sadece babaannesi değil, dedesi de “Kiraşin” idi. Çünkü bunlar üçe ayrılıyordu: Tam Hıristiyan olanlar, içi Müslüman dışı Hıristiyan olanlar ve içi dışı Müslüman olup yine de Hıristiyan din adamlarından haftada yarım saat din sohbetine mecbur kalanlar!</span></p>

    <p class="duz" xml:lang="tr"><span class="duz">Sonuçta, Lenin hayatı boyunca kökeniyle ilgilenmedi. Bunu önemsemedi. Soyunu bir ayrıcalık ya da ezilmişlik sorunu olarak görmedi.</span></p>

    <p class="duz" xml:lang="tr"><span class="duz">Lenin’in hemşerileri arasında ünlü Türkler vardı:</span></p>

    <p class="duz" xml:lang="tr"><span class="duz">Lenin’den altı yaş küçük Yusuf Akçura da Kazan, Simbirsk’te dünyaya geldi.</span></p>

    <p class="duz" xml:lang="tr"><span class="duz">Lenin’den dokuz yaş küçük Kadri Maksudi Arsal, Kazan’ın Taşsu köyündendi</span></p>

    <p class="duz" xml:lang="tr"><span class="duz">Sultan Galiyev de 1892 Kazan, Ufa doğumluydu.</span></p>

    <p class="duz" xml:lang="tr"><span class="duz">Nakşibendi Gümüşhanevi Dergâhı şeyhi Abdülaziz Bekkine, Kazan Tatar Türklerinin ilk muhalif öncülerinden Abdül Kayyum Nasıri; ekonomist Musa Akyiğitzade; Kazan Tatar ağzını yazı dili haline getiren Ayaz İshaki, XIX. yüzyıl Tatar uyanışının öncülerinden Şehabeddin Mercani, Lenin’in hemşerileriydi.</span></p>

    <p class="duz" xml:lang="tr"><span class="duz">Sanıyorum, yaşarken hiçbiri Lenin’i tanımıyordu!</span></p>

    <p class="duz-son-paragraf-2" xml:lang="tr"><span class="duz">Onlar için Lenin, Frenhofer’di. Tıpkı kendilerinin de geldikleri bu topraklarda birer Frenhofer oldukları gibi…</span></p>

    <div class="footnotes">
      <div class="footnote">
        <p class="dipnotlar" xml:lang="tr">[<a class="footnote-anchor" href="#footnote-231-1-backlink" id="footnote-231-1">1</a>]<span class="dipnot">Bu eser Türkçeye tam 100 yıl sonra 1945’te Bilinmeyen Şaheser adıyla Nahit Sırrı Örik tarafından çevrildi.</span></p>
      </div>

      <div class="footnote">
        <p class="dipnotlar" xml:lang="tr">[<a class="footnote-anchor" href="#footnote-231-2-backlink" id="footnote-231-2">2</a>]<span class="dipnot">Gizli Başyapıt’ı günümüz Türkçesine çeviren ve ne yazık ki kitap çıkmadan kısa bir süre önce vefat eden mimar Samih Rifat, araştırdığı kaynaklarda Frenhofer’in bu konakta oturduğuna dair bilgi bulamadığını yazıyor kitabın önsözünde.</span></p>
      </div>

      <div class="footnote">
        <p class="dipnotlar" xml:lang="tr">[<a class="footnote-anchor" href="#footnote-231-3-backlink" id="footnote-231-3">3</a>]<span class="dipnot">Marx’in teknolojiyle ilgili olarak ileri sürdüıü fikirlerinin temeli Darwin’in Evrim Teorisi’ne dayanır. Hatta Marx, Evrim Teorisi’ni ekonomiye uygulayan ilk iktisatçılardan biridir. Bununla birlikte Marx’ın toplumların degişimiyle ilgili fikirleri Darwinci bir evrimi degil devrimci bir gorörüşü yansıtır.</span></p>
      </div>
    </div>
  </div>
</body>
</html>
