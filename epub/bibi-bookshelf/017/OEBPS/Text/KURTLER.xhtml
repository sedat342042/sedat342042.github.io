<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
<head>
  <title>KURTLER.xhtml</title>
  <link href="../Styles/stylesheet.css" rel="stylesheet" type="text/css"/>
  <style type="text/css">
/*<![CDATA[*/

  @page {
    margin-bottom: 10pt;
    margin-top: 10pt
    }
  @font-face {
    font-family: Serif12 Beta;
    font-style: normal;
    font-weight: normal;
    src: url(../Fonts/Serif12BetaRoman0001.ttf)
    }
  @font-face {
    font-family: Serif12 Beta;
    font-style: normal;
    font-weight: bold;
    src: url(../Fonts/Serif12BetaBold0001.ttf)
    }
  @font-face {
    font-family: Gill Sans;
    font-style: normal;
    font-weight: normal;
    src: url(../Fonts/GillSans0001.ttc)
    }
  @font-face {
    font-family: Serif6 Beta;
    font-style: normal;
    font-weight: normal;
    src: url(../Fonts/Serif6BetaItalic0001.ttf)
    }
  @font-face {
    font-family: Helvetica Neue LT Std;
    font-style: normal;
    font-weight: normal;
    src: url(../Fonts/HelveticaNeueLTStd-Cn0001.ttf)
    }
  /*]]>*/
  </style>
</head>

<body class="calibre">
  <div class="generated-style" id="kurtler">
    <div class="calibre2" id="calibre_pb_0"/>

    <h1 class="bolum-ad" id="toc-anchor" xml:lang="tr"><span class="bolum-ad1">Giriş</span></h1>

    <h2 class="bolum-ad-2-sat-r" id="toc-anchor-1" xml:lang="tr"><span class="bolum-ad1">İşkence</span></h2>

    <p class="bold-yaz-ortal" xml:lang="tr"><span class="bold-yaz">“Genç olsam dağa çıkardım!”</span></p>

    <p class="duz-yaz-ilk-paragraf" xml:lang="tr"><span class="duz-yaz">Anlatmaya başladı:</span></p>

    <p class="duz-yaz1" xml:lang="tr"><span class="duz-yaz">“Hapishaneden kurtulduğum zaman genç olsaydım, dağa çıkardım.”</span></p>

    <p class="duz-yaz1" xml:lang="tr"><span class="duz-yaz">Dinledikçe içim acıdı.</span></p>

    <p class="duz-yaz1" xml:lang="tr"><span class="duz-yaz">“Adım, Felat Cemiloğlu. 1928 Diyarbakır doğumluyum.</span></p>

    <p class="duz-yaz1" xml:lang="tr"><span class="duz-yaz">1982 yılında Diyarbakır E Tipi Askerî Cezaevi’nin 33 No’lu koğuşunda yaşadıklarım cehennemdi.</span></p>

    <p class="duz-yaz1" xml:lang="tr"><span class="duz-yaz">Ben sekiz yaşındayken, 1936’da bütün Cemiloğlu ailesi ve damatları, İskân Kanunu uyarınca değişik illere, Ordu’ya, Giresun’a, Samsun’a, Kastamonu’ya, Sinop’a, Lüleburgaz’a, Kırklareli’ne, Edirne’ye, Konya’ya, Denizli’ye sürülmüşler. Bizim aileye Ordu düşmüş. Ben ilk ve ortaokulu Ordu’da okudum. Lise olmadığı için 1944’te İstanbul’a, Haydarpaşa Lisesi’ne yatılı gönderildim. Ordu’ya sürgün gidince bizim aileye bir ev ile bir fındık bahçesi verilmiş borçlandırma karşılığında...</span></p>

    <p class="duz-yaz1" xml:lang="tr"><span class="duz-yaz">Diyarbakır’ın en köklü ailelerinden biridir Cemiloğulları.</span></p>

    <p class="duz-yaz1" xml:lang="tr"><span class="duz-yaz">Yetmiş köyü varmış.</span></p>

    <p class="duz-yaz1" xml:lang="tr"><span class="duz-yaz">Bazı köylerimizin isimlerini anımsıyorum: Karabaş, Köprübaşı, Ambar, Tavuklu, Şernami-Yeni Evler. Sonra kaza olan Bismil de bir zamanlar Cemiloğlu ailesinin köyüymüş. Biz Diyarbakır’dan Ordu’ya sürgün edildikten sonra bizim topraklara, köylere Bulgaristan’dan gelen muhacirler yerleştirilmeye başlanmış...</span></p>

    <p class="duz-yaz1" xml:lang="tr"><span class="duz-yaz">Savaş sonrası 1948’de Amerikan Marshall Yardımı’yla birlikte sürgün kararı kalktı. Evinize dönebilirsiniz dediler. Ya da isteyen Ordu’da ve diğer vilayetlerde kalabilir dendi. Herhalde Amerikan yardımının bir önkoşulu olarak İskân Kanunu kaldırılmış oldu.</span></p>

    <p class="duz-yaz1" xml:lang="tr"><span class="duz-yaz">Diyarbakır’a dönmeye karar verdi ailem.</span></p>

    <p class="duz-yaz1" xml:lang="tr"><span class="duz-yaz">Topraklarımızın bir kısmına Bulgar muhacirler konmuştu. Ancak tapuya tescil ettirmeyenlerden, sıcak ve hastalık nedeniyle kaçıp gidenlerden topraklarımızı, sekiz on köyü geri aldık. Buralarda şimdi hâlâ Bulgar muhaciri Türkler yaşar. Öteden beri daha çok resmî devlet dairelerinde kapıcı, odacı, memur olarak çalışırlar.</span></p>

    <p class="duz-yaz1" xml:lang="tr"><span class="duz-yaz">1948’de ben de İstanbul’dan Diyarbakır’a geri döndüm. Lise son sınıfı okumaya başladım. Lise bitti, tekrar İstanbul’a gittim. Sultanahmet’teki Yüksek Ekonomi ve Ticaret Okulu’nu bitirdim. Diyarbakır’da Belediye İktisat müdürlüğü, Millî Koruma müdürlüğü, Ticaret ve Sanayi Odası genel sekreterliği, başkanlığı, 1992’de ise Güneydoğu’dan ilk üye olarak TOBB Yönetim Kurulu üyeliği yaptım. İskenderun’da askerlik hizmetimi yedek subay olarak yerine getirdim.</span></p>

    <p class="duz-yaz1" xml:lang="tr"><span class="duz-yaz">27 Mayıs oldu.</span></p>

    <p class="duz-yaz1" xml:lang="tr"><span class="duz-yaz">Sekiz ay kadar Belediye reis vekilliği görevinde bulundum. O zaman Diyarbakır valisi Namık Kemal Şentürk’tü. Abim Nejat Cemiloğlu 1963’te İsmet İnönü’nün CHP’sinden Belediye reisi seçildi ve 1974’e kadar iki dönem yaptı bu görevi.</span></p>

    <p class="duz-yaz1" xml:lang="tr"><span class="duz-yaz">1977’de Demirel’in AP’sinden Belediye başkan adayı oldum. Mehdi Zana bağımsız olarak kazandı. 1989’da da Özal’ın ANAP’ından başkan adayı oldum. Rahmetli beni özel bir kamuoyu yoklamasıyla bulmuştu.</span></p>

    <p class="duz-yaz1" xml:lang="tr"><span class="duz-yaz">Ordu’dan döndükten sonra abimle birlikte 12 bin dönüm araziyi işlemeye başladık. Bu arada ben on iki yıl Şirnak Kömürleri Vilayet mutemetliği yaptım. Ne miydi bu? Kömür tevzii. Şirnak kömürlerinin Şirnak-Kurtalan arası nakliyesi. Günde 1 000 ton kömür çekerdik. 100 kamyon demekti her gün. Kurtalan’dan trenle 18 vilayete dağıtılırdı. 1982’de Diyarbakır Ticaret Odası’nda yöneticilik de yapıyordum.</span></p>

    <p class="duz-yaz1" xml:lang="tr"><span class="duz-yaz">Elli dört yaşındayken, 21 mayıs 1982’de gözaltına alındım.</span></p>

    <p class="duz-yaz1" xml:lang="tr"><span class="duz-yaz">Önce evim ve bürom arandı. Evden ayrılırken eşime, hadisenin Kurtalan’la alakası olabileceğini ve Bedii Tan ile Aziz İpekçi’ye her şeyin doğrusunu anlatmalarını söylemesini tembih ettim. Diyarbakır Orduevi’nin arkasında YSE’ye ait bir otobüse bindirildim. Otobüste bir üsteğmen, bir başçavuş ile on kadar asker vardı.</span></p>

    <p class="duz-yaz1" xml:lang="tr"><span class="duz-yaz">Sabaha karşı Siirt’e ulaştık.</span></p>

    <p class="duz-yaz1" xml:lang="tr"><span class="duz-yaz">Merkez Komutanlığı’na geldikten sonra üsteğmen bir yere telefon ederek ‘Emaneti getirdik!’ dedi. Ömer isminde bir askeri çağırdılar. Uykudan yeni uyanmış olarak geldi. Ceketimin ensesinden yakalayarak ve sert şekilde iterek bir büroya götürdü, köşede bir odaya soktu. Hayatımda ilk olarak böyle bir muamele gördüğüm için çok ağırıma gitti.</span></p>

    <p class="duz-yaz1" xml:lang="tr"><span class="duz-yaz">Odada arkası olmayan bir sandalye ile yerde manyetolu bir telefon ve duvarda ‘İstiklal Marşı’nın on kıtasına ihtiva eden bir serlevha vardı. Uygunsuz davrandığım takdirde bana dayak atacağını söyleyerek gitti. Sabaha kadar sigara içerek ve sandalyede pinekleyerek vakit geçirdim. Sabahleyin çatal, çorba ve ekmek verdiler. Ekmekten çok ağır bir küf kokusu geliyordu. Kusacak gibi oluyordum. Böylece iki gün yemek yiyemedim. Yemek getiren askerlerden biri, alışacağımı, bunu da arayıp bulamayacağımı söylerken, hadiseler bana rüya gibi gelmekte ve her an çağrılıp ifadem alındıktan sonra serbest bırakılacağımı düşünüyordum.</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">22 mayıs 1982</span></p>

    <p class="duz-yaz1" xml:lang="tr"><span class="duz-yaz">Cuma sabahı üç dört kişilik sivil ekip, gardiyan Ömer, parama ve eşyama ait bir zabıt tuttular. (Evden alındığım sırada bozuk paralarımın haricinde yanıma 50 bin lira almıştım.) Bu arada beş altı paket Maltepe sigaramı da aldılar. Bundan böyle sigara içmemin de yasak olduğunu söylediler.</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">23 mayıs 1982</span></p>

    <p class="duz-yaz1" xml:lang="tr"><span class="duz-yaz">Cumartesi gününü de işkence odası olduğunu öğrendiğim odada, gardiyan tembihiyle ‘İstiklal Marşı’nı ezberlemekle, sandalye üzerinde veya beton zeminde ceketimi alta sererek geçirdim. Pazar günü akşama doğru gardiyan beni bölük komutanının yanına götürdü. Bölük Komutanı Mustafa Samur, bana buranın ‘soruşturma’ olduğunu, her türlü işkenceyi görebileceğimi, sakat kalsam, ölsem dahi kimsenin kendilerinden bir şey soramayacağını, bu sebeple sorduklarına doğru cevap vermemi ve kendisine ne söylersem sonradan değiştirme veya inkâr yoluna sapmamamı tavsiye etti. Müteakiben, buraya yasadışı bir örgüte yardım mevzuunda getirildiğimi, bu hususta bildiklerimi anlatmamı söyledi.</span></p>

    <p class="duz-yaz1" xml:lang="tr"><span class="duz-yaz">Ben de Dicle İnşaat ve Ticaret Limited Şirketi’nin müdürü ve ortaklarından olduğumu, Şirnak’taki kömür ocaklarından Kurtalan’a 150 bin ton kömür ihalesiyle, bu kömürleri vagonlara yükleme işi yaptığımızı ve ayrıca Diyarbakır Vilayeti’nin mutemedi olarak kömürlerini temin ettiğimizi, Şirnak-Kurtalan arasındaki ihaleyi değişik senelerde 1976’dan beri üç defa şirketimizin aldığını ve günde 800 ton kömür taşıma mecburiyetinde olduğumuzu ve Şirnak-Kurtalan nakliye işinin şirket tarafından vazifelendirilen Aziz İpekçi’nin idaresinde yapıldığını söyledim. Ancak ihalenin aksamaya başladığını, günde 100 kamyonluk nakliye yapılması icap ederken, son zamanlarda günde 2 kamyona kadar düştüğünü, kamyonların yollarda, hatta Midyat civarında yol güzergâhındaki karakolların yanında soyulduklarını, soyulan kamyon şoförleriyle bu hususta devamlı tutulan zabıtların Türkiye Kömür İşletmeleri’ne ve Siirt Sıkıyönetim Komutanlığı Yardımcılığı’na gönderildiğini, bu arada kimsenin mevzuyla alakadar olmadığını söyledim. Bu arada işi yapamadığımız, teminatımızın irat kaydedileceği, işin yeniden ihaleye çıkarılacağı, cezaî şartların uygulanacağı, telgraf ve yazıyla ihbar ediliyordu.</span></p>

    <p class="duz-yaz1" xml:lang="tr"><span class="duz-yaz">1980 yılı temmuz ayı sonları olmalı.</span></p>

    <p class="duz-yaz1" xml:lang="tr"><span class="duz-yaz">Kurtalan’daki işleri idare eden Aziz İpekçi Diyarbakır’a geldi. Benimle yalnız görüşmek istedi. Telaşlı ve korkmuş bir hali vardı. On sekiz-yirmi yaşlarında bir gencin yazıhaneye geldiğini, Apo örgütünden olduğunu, 5 ağustos tarihine kadar şirketimizin 2 milyon lira ödemesine örgütün karar verdiğini, kamyonlarımızı kendilerinin soyduğunu, bu para verilmediği takdirde kamyonların geçişine müsaade etmeyecekleri gibi, yükleme işinde çalışan loderimizin de dinamitleneceğini söylediğini anlattı.</span></p>

    <p class="duz-yaz1" xml:lang="tr"><span class="duz-yaz">Son sene şirkete ortak yaptığımız Bedii Tan’ı da çağırarak ne yapabileceğimizi tartıştık. Aziz İpekçi bu iş halledilmediği takdirde işin ucunda ölüm olabileceğini, kendisinin çoluk çocuğunun olduğunu, hayatını tehlikeye atamayacağını söyledi. Ertesi sabah Aziz İpekçi ile Bedii Tan Batman ve Kurtalan’a gittiler. Bedii Tan yaptığı tahkikat sonu paranın ödenmesinin icap ettiğini, loder dinamitlendiğinde, loder operatörü Hikmet’in ölmesi halinde herkesin, ‘Felat Cemiloğlu para için adamın ölümüne sebep oldu’ diyeceğini, devletin bize sahip çıkmaması sebebiyle parayı ödemekten başka çaremizin olmadığı görüşünü savundu.</span></p>

    <p class="duz-yaz1" xml:lang="tr"><span class="duz-yaz">Bunun üzerine istenilen parayı örgüte verme mecburiyetinde olduğumu anladım. Loderin yedek motorunu 1 milyon 600 bin liraya satarak, 400 bin lira daha ilavesiyle Bedii Tan ile Aziz İpekçi’yi Kurtalan’a gönderdim. Dönüşlerinde fazla izahat istemeden, verdiklerini öğrenmekle iktifa ettim ve bu meselenin bir daha konuşulmamasını tembih ettim.</span></p>

    <p class="duz-yaz1" xml:lang="tr"><span class="duz-yaz">Bu hadiseden 1 ay 7 gün sonra 12 Eylül 1980 oldu.</span></p>

    <p class="duz-yaz1" xml:lang="tr"><span class="duz-yaz">Bütün Türkiye’de olduğu gibi Kurtalan mıntıkasında da anarşiyle alakalı olanlar toplanıp tutuklanıyordu. Kendi aramızda bu hadiseyi kapattığımızı, yalnız iş ortaya çıktığında hadiseyi doğru olarak anlatmaya karar verdiğimizi yüzbaşıya söyledim.</span></p>

    <p class="duz-yaz1" xml:lang="tr"><span class="duz-yaz">Sonradan öğrenmiştim. Bizden para alan çocuk, daha önce 1981’de yakalanıp sorgulanmış. Bizden para aldığını itiraf etmiş. O zaman beni yakından tanıyan 7. Kolordu Komutanı Korgeneral Kemal Yamak ve Vali Erdoğan Şahinoğlu, ‘Cemiloğlu isteyerek vermemiştir’ düşüncesiyle soruşturmayı engellemişler. 12 Eylül’den hemen sonra 7. Kolordu İstihbarat subayı Binbaşı Çetin Bey bana gelip Diyarbakır Belediye başkanlığı konusunda nabzımı tuttu, kolordu komutanı adına. Ben kabul etmemiştim. Havadis şehirde yayılmıştı. O zaman Belediye başkanlığına bakan albay, bu havadisten rahatsız olmuş olacak ki, Siirt Sıkıyönetim kurmay başkanından hakkımızda iddiada bulunan gencin ihbarını öğrenmiş. İşte 1982’de Diyarbakır Cezaevi’nde tutuklu bulunan ihbarcı tekrar Siirt’e getirilip yeniden ifadesi komutanlığın istediği gibi alınmış.</span></p>

    <p class="duz-yaz1" xml:lang="tr"><span class="duz-yaz">O geceyi aynı odada geçirdim.</span></p>

    <p class="duz-yaz1" xml:lang="tr"><span class="duz-yaz">Sabahleyin dokuz sularında bir yarbay geldi. İfademi doğru vermemi tembih etti. Bir müddet sonra gardiyan Ömer, yerdeki çok kirli bir çaputla gözlerimi bağladıktan sonra ite kaka yüzbaşının odasına götürdü. Gözüm kapalı olduğu için odada kaç kişinin olduğunu görmemekle beraber, çok kişinin olduğu inancına kapıldım. Bu arada bana soru soran birinin sesinden sabah uğrayan yarbay olduğunu anladım. Daha sonra bu yarbayın Siirt Sıkıyönetim kurmay başkanı olduğunu öğrendim. Kolordu Komutanı Korgeneral Kemal Yamak’la, valiyle, hükûmetle olan münasebetlerimi, kaç dönüm arazim olduğunu, ne kadar hazine arazisi kullandığımı, kömürleri neden ucuza ve veresiye verdiğimi, bundaki maksadımın ne olduğunu suçlayıcı şekilde sordu. Ben de cevaplarımı doğru olarak verdim.</span></p>

    <p class="duz-yaz1" xml:lang="tr"><span class="duz-yaz">Sonra bana, ‘Senin akrabaların bu devletin temeline dinamit koymaya çalışırken senin bizle kol kola gezmenin faydası yok, onlar yapmış sen çekeceksin, sen yaparsan torunların çekecek’ dedi. Ben de, ‘Akrabalarımın Suriye’ye ben doğmadan gittiklerini, değerlendirmeyi böyle yapıyorsanız, boşuna yasadışı örgüte isteyerek yardım yapıp yapmadığımı sorup niye kendinizi yoruyorsunuz, zaptınızı ve kanaatinizi bildiğiniz gibi yapacağınız anlaşılıyor, benden artık bir şey sormanıza lüzum var mı?’ diye cevaplandırdım.</span></p>

    <p class="duz-yaz1" xml:lang="tr"><span class="duz-yaz">Beni tekrar gözüm kapalı olarak hücreme geri gönderdiler.</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">26 mayıs 1982</span></p>

    <p class="duz-yaz1" xml:lang="tr"><span class="duz-yaz">Salı gününe kadar hücrede tek başıma bırakıldım. Günde birkaç kere, en az üç defa bütün hücrelerin kapılarını açıp, içeride kapıya doğru esas duruşta durdurup, tek tek ‘İstiklal Marşı’, ‘Türk Gençliğine Hitabe’, ‘Andımız’ söyletiliyordu. Bu arada söyleyemeyenler, yanlış söyleyenler, az bağıranlara gardiyan Ömer’in vurduğu cop ve tokat sesleri geliyordu.</span></p>

    <p class="duz-yaz1" xml:lang="tr"><span class="duz-yaz">İlk kaldığım hücrede, yerde, köşede manyetolu bir telefon vardı. Daha evvel bu odanın bir yazıhane olduğunu düşündüm. Daha sonra, zannediyorum 26 mayıs 1982 günü gözümü bağlayarak koridora çıkardılar, yüzümü duvara döndürdüler, bir müddet sonra benim kaldığım hücreden bir gencin feryatları gelmeye başladı. Manyetolu telefonun elektrik verilmede kullanıldığını böylece öğrenmiş oldum. Bana da, ‘Doğru konuşmadığın takdirde olacağın budur’ dediler.</span></p>

    <p class="duz-yaz1" xml:lang="tr"><span class="duz-yaz">Bir müddet sonra beni koridorun ortasındaki bir odaya koydular. Daha bir müddet işkenceden dolayı feryatlar duydum. Yanıma bir iki saat sonra işkence yaptıkları kişiyi (Kadri...) getirdiler. Perişan vaziyetteydi. Odada yalnız iki adet demir karyola vardı. Şilte falan yoktu. Öylece, demirlerin üstünde yatıyorduk.</span></p>

    <p class="duz-yaz1" xml:lang="tr"><span class="duz-yaz">İki üç gün sonra gözlerim bağlanmadan, bölük komutanının odasına götürüldüm. Orada sivil bir başkomiser, iki sivil polis beni sandalyeye oturtarak ifademi aldılar. Yüzbaşı ben ifademi verirken girip çıkıyordu. Sigara ikram ettiler. Yasak olduğunu söyledim. Gardiyan Ömer’den sordular, doğruladı. Günde üç paket sigara içmeme rağmen sigara içmek için bir arzu duymadım. İfademi hep anlattığım gibi söyledim ve imzaladım. Ertesi gün gardiyan tıraş olmamı söyledi. Biraz sonra da beni yüzbaşının odasına götürürken, tuğgeneralin beni görmek istediğini ekledi.</span></p>

    <p class="duz-yaz1" xml:lang="tr"><span class="duz-yaz">Tuğgeneral beni karşısına oturttu.</span></p>

    <p class="duz-yaz1" xml:lang="tr"><span class="duz-yaz">Yüzbaşıya da sandalyeye oturmasını söyledikten sonra askere ‘Üç çay’ dedi. Paşa, Diyarbakır’da sevilen ve sayılan bir kişi olduğumu duyduğunu, hayatta bu gibi şeylerin olabileceğini, bir ihtiyacım olup olmadığını, ihtiyacım olursa yüzbaşıya çekinmeden söyleyebileceğimi, arabanın da bir an önce hazırlanarak Diyarbakır’a sevkimin yapılmasını yüzbaşıya emretti. Yüzbaşı çayını içmedi. Komutan gittikten sonra bana karşı eskisinden daha sert davranmaya başladı.</span></p>

    <p class="duz-yaz1" xml:lang="tr"><span class="duz-yaz">Sıkıntıların birkaç güne kadar Diyarbakır’a gider gitmez biteceği ümidiyle olanları fazla mühimsemiyordum. Bu haksızlığın hep devam etmeyeceğini düşünüyor, teselli buluyordum. Siirt’e gelişimin on ikinci günü sabahı herkesi koğuşun önüne çıkardılar. Kör bir tıraş makinesiyle koyun kırpar gibi tıraş etmeye başladılar. Gardiyana, yüzbaşıyla görüşmek istediğimi söyledim. Götürdü. Diyarbakır’da tevkif edilmeme ihtimalim olduğunu düşünerek yüzbaşıya, toplantılarım olduğunu, bu yüzden saçımın kesilmemesini rica ettim. Epey kızdı. Ben de kızmasına lüzum olmadığını söyledim. Geri geldim ve bir asker tarafından tıraş makinesiyle yol yol tıraş edildi kafam...</span></p>

    <p class="duz-yaz1" xml:lang="tr"><span class="duz-yaz">Sonra YSE’nin otobüsüne bindirildik. İkişer ikişer kelepçelediler. Bana sıra gelinceye kadar kelepçe kalmadı. Böylelikle Diyarbakır’a kadar ötekilerine göre birkaçımız daha rahat geldik. İhbarcımız Kâzım Türkkan da bizimle aynı otobüste Diyarbakır’a döndü. Yol boyunca otobüste ayağa kalkarak, ihbarcımızın tek tek söylediği ve hepimizin tekrar ettiği ‘İstiklal Marşı’, ‘Ey Türk Gençliği’, ‘Andımız’ gibi marşlar söyledik. Otobüste bir grup, on dört-on beş kişi kadar da Nurcu vardı. Üsteğmen Fahrettin bazen Nurcularla tartışarak, bazen de hakaret ederek konuşuyordu. Bana da verdiğimiz paradan dolayı bir şey olmayacağını söyledi. Diyarbakır’a gelince bizi ‘gözaltı’ denilen yere koymak için sıraya dizdiler. Üsteğmen, başçavuşa benimle Bedii Tan ve Aziz İpekçi’yi aynı yere koymaması için gizlice bir şeyler söyledi.</span></p>

    <p class="duz-yaz1" xml:lang="tr"><span class="duz-yaz">Gözaltında kaldığım on gün zarfında, buranın soruşturması bitenlerin mahkemelerini bekleme yeri olduğunu, soruşturmadan gelenlerin bir nevi tedavi yeri olduğunu öğrendim. Burada kaldığım on gün içinde tevkif edileceğime hiç ihtimal vermedim. Devamlı olarak 5 No’lu diye adlandırılan askerî cezaevinde yapılan işkenceleri dinledim.</span></p>

    <p class="duz-yaz1" xml:lang="tr"><span class="duz-yaz">Nihayet büyük bir ümitle gittiğimiz mahkemede savcıya ifade verdikten sonra mahkeme huzuruna çıktık. Orada da ifadelerimiz alındıktan sonra, savcılık ve komutanlığın tevkif taleplerini hâkim okuyup, kendisi de buna iştirak edince öyle bir şok geçirdim ki, biraz sonra sandalye üzerinde beni ayıltmaya çalıştıklarını gördüm. Yirmi-yirmi iki günlük stresin neticesi nihayet kendini baygınlıkla göstermiş oldu. Benimle Bedii Tan hakkında tevkif kararı verildi. Aziz İpek serbest bırakıldı.</span></p>

    <p class="duz-yaz1" xml:lang="tr"><span class="duz-yaz">5 No’lu hapishaneye gitmek için ertesi günü bekledik.</span></p>

    <p class="duz-yaz1" xml:lang="tr"><span class="duz-yaz">Son geceyi başımıza nelerin gelebileceğini düşünerek geçirdik. Bütün anlatılanlara inanmak mümkün değildi. Öğleye doğru 5 No’lu hapishaneye gönderilmek üzere dört kişi dışarıya çıkarıldık. Vazifeli başçavuş yemek yiyip yemediğimizi sordu. ‘Yemek yesinler öyle gönderelim, zira yedi sekiz gün yemek yemeyecekler’ dedi.</span></p>

    <p class="duz-yaz1" xml:lang="tr"><span class="duz-yaz">Buna inanmak mümkün değildi.</span></p>

    <p class="duz-yaz1" xml:lang="tr"><span class="duz-yaz">Kapalı kamyonete Bedii Tan’la birlikte beş kişi bindirilip sevk edildik. Yolda Bedii Bey’le ilk defa yan yana oturduk. Benim kulağıma Birol Binbaşı’nın hapishane müdürü olduğunu, kendisini tanıdığını ve rahat edeceğimizi söyledi. Hapishaneye teslim anımızdan ölünceye kadar Bedii Bey’in gözü hep kapıda oldu. Binbaşı Birol’u bekledi. Ama maalesef onu görmeden öldü. Sonradan, mahkûmlardan sorumlu güvenlik amirinin Yüzbaşı Esat Oktayyıldıran olduğunu, Birol Binbaşı’nın güvenlikle alakası olmadığını öğrendik. Asayişle ilgili her hususta olduğu gibi, diğer hususlarda da hep Yüzbaşı Esat Oktayyıldıran’dı tutukluların muhatabı. Ve yüzbaşı kendi deyimiyle ‘5 No’lu’nun Allahı”ydı.</span></p>

    <p class="duz-yaz1" xml:lang="tr"><span class="duz-yaz">Bizi hapishanede bir teğmenle ona yakın asker karşıladı.</span></p>

    <p class="duz-yaz1" xml:lang="tr"><span class="duz-yaz">Tamamen soyunmamız emredildi.</span></p>

    <p class="duz-yaz1" xml:lang="tr"><span class="duz-yaz">Eşyalarımızı kontrol ederken benim tıraş köpüğümü aldılar, herhalde daha evvel görmedikleri için bunun ne olduğunu sordular. Üst kapağa basınca köpüğün fışkırdığını görünce çok zevklendiler ve köpükleri hepimizin yüzüne, kafasına ve vücutlarımıza fışkırtarak, köpüklü yüzümüze tokat atmaya başladılar. Tokatladıkça köpük üstlerine ve etrafa sıçramakta, onlar da bundan büyük bir zevk almakta ve tekrarlamaktaydılar.</span></p>

    <p class="duz-yaz1" xml:lang="tr"><span class="duz-yaz">Bir müddet sonra nizamî olarak ‘Geriye dön!’ emri verildi. Ben biraz muntazam dönmüş olacağım ki, ‘İbneye bak, nizamî dönüyor’ diye hem alay ettiler, hem mükâfat olarak çıplak sırtıma birkaç darbe vurdular.</span></p>

    <p class="duz-yaz1" xml:lang="tr"><span class="duz-yaz">Sonra, makatlarımızın içine de baktılar.</span></p>

    <p class="duz-yaz1" xml:lang="tr"><span class="duz-yaz">Eşyalarımızın kuşak, kravat gibileri haricindekileri torbalarımıza koyarak giyinmemizi söylediler. Ve sonradan öğrendiğimiz 35 No’lu koğuşa, içinde hücreler bulunan koğuşa bizi götürüp 1 No’lu hücreye sokarak, ‘Soyunun!’ dediler.</span></p>

    <p class="duz-yaz1" xml:lang="tr"><span class="duz-yaz">Bedii Bey, Hilvanlı Hamdoş dedikleri elli yaşlarında Hamit Gerger ve on beş-on altı yaşlarında bir çocukla aynı yerdeydik. 35 No’lu koğuş üç katlı, yan yana sıralı hücrelerden ibaretti. En alttaki hücrelerin önünde genişçe bir kısım vardı. Girişte, yandaki merdivenlerle ikinci ve üçüncü katlara çıkılıyordu. Üst kattaki hücreler de bu boşluğa bakıyor, önünde dar bir koridor bulunuyordu. Hücrede bir yatak alacak şekilde betondan yüksek bir sedirle, yanında bir o kadar boşluk ve arkada kapısı olmayan bir tuvalet vardı.</span></p>

    <p class="duz-yaz1" xml:lang="tr"><span class="duz-yaz">Eşyalarımızı hücreye bırakmamız ve külot üstümüzde kalacak şekilde soyunmamız söylendi. Koridora çıkarıldık. Diğer hücredekilere arkalarını dönmeleri ve yere çökmeleri emredildi. Bize de birer süpürgeyle ortalardaki bir hücredeki suyun koridora çıkarılması emredildi. Hücre içindeki tuvaletin tıkalı olduğunu ve içeride bir karış kadar suyun içinde pisliklerin yüzdüğünü gördük.</span></p>

    <p class="duz-yaz1" xml:lang="tr"><span class="duz-yaz">Su ve pislikleri hücrelerin önündeki geniş koridora yaydıktan sonra, daha gerideki bir hücreye tekrar toplanmamız istendi. Bunları yaparken bir taraftan coplanıyor, bir taraftan da ‘Son sayı üç!’ deyip, sayıncaya kadar bitirmemiz isteniyordu.</span></p>

    <p class="duz-yaz1" xml:lang="tr"><span class="duz-yaz">Bu ‘Son sayı üç’ emrinin sonradan her işte kullanıldığını gördük. ‘Son sayı üç’ dedikten sonra hemen ‘Bir... İki...’ deyip arkasından ‘İki on beş... İki otuz...’ diye yavaş yavaş sayıyorlardı. Her seferinde yapılacak iş daha bitmeden ‘İki kırk beş... Üç...’ deyip saymayı bitiriyorlardı. Tabiî emri zamanında yerine getiremediğin için de ceza hemen geliyordu. Bu ‘Son sayı üç’ emrinin tatbik edilmediği hiçbir anımız yoktu. İçtimada, yemekte, tuvalette, bulaşıkta, velhasıl her yerde bu emirle iş yapıyorduk.</span></p>

    <p class="duz-yaz1" xml:lang="tr"><span class="duz-yaz">Pis suyu, içinde yüzen boklarla birlikte istedikleri hücreye doldurduktan sonra, bu hücrenin eşiği yüksekliğinde bir göl meydana geldi.</span></p>

    <p class="duz-yaz1" xml:lang="tr"><span class="duz-yaz">Bu suyla yıkanmamız emredildi.</span></p>

    <p class="duz-yaz1" xml:lang="tr"><span class="duz-yaz">Pislikle birlikte avuçlayarak başımızdan itibaren bu suyla yıkandık.</span></p>

    <p class="duz-yaz1" xml:lang="tr"><span class="duz-yaz">Müteakiben hepimiz koridorda diz çökerek başlarımızı birbirimize yaklaştırdıktan sonra üstümüze bir iki bidon su döktüler. Böylelikle sözde temizlenmiş olduk ve 1 No’lu hücremize konulduk.</span></p>

    <p class="duz-yaz1" xml:lang="tr"><span class="duz-yaz">1 No’lu hücre koğuş kapısının girişindeydi.</span></p>

    <p class="duz-yaz1" xml:lang="tr"><span class="duz-yaz">İçeriye her komutan (gardiyanlara komutan denirdi) girişinde, tekmil vermemiz emredilmişti. ‘Birinci kat, 1 No’lu hücre ...... mevcuduyla emir ve görüşlerinize hazırdır komutanım!’ demek lazımdı. Komutan diğer hücrelerin önünden geçerken de her hücre numarasına göre aynı tekmili verirdi. Hemen hemen her tekmilden sonra, ya geç tekmil vermekten, ya yanlış ya da yüksek sesle verilmediği için ceza almak muhakkaktı.</span></p>

    <p class="duz-yaz1" xml:lang="tr"><span class="duz-yaz">Hücredeki cezada, parmaklıktan eller dışarı çıkartılır, cop, haydar veya ‘kuzu’yla vurulurdu. ‘Haydar’, Haydar isimli bir teğmenin adından kaynaklanan bir sopaydı ve bir başka adı da ‘beşeonkalas’tı. Kuzu ise yuvarlak kavak ağacından yapma bir sopaydı. Copla dövülürsen şanslıydın, zira az acıtırdı. ‘Dayak vaziyeti al!’ diye bağırıldı mı, iki elinin avuçlarını açar öne uzatırdın.</span></p>

    <p class="duz-yaz1" xml:lang="tr"><span class="duz-yaz">Ceza için en geçerli bahaneleri tekmil verilirken yeterince canlı olmamaktı. Ne kadar yüksek sesle tekmil verilirse verilsin, sesin az çıktığı veya topuk sesinin iyi olmadığı bahane edilir ve karşılığında ceza verilirdi. Bu cezalar yalnız hatayı yapanla sınırlı kalmayıp bütün hücredekilere tatbik edilmekteydi. Cezada eşitliğe tam riayetti bunun adı...</span></p>

    <p class="duz-yaz1" xml:lang="tr"><span class="duz-yaz">İlk günlerde dikkatimi çeken bir husus da şuydu:</span></p>

    <p class="duz-yaz1" xml:lang="tr"><span class="duz-yaz">Coplanırken yalvaran ve sızlananlara bu yüzden, sesi çıkmayanlara da ses çıkarmadıkları için ceza aynen tatbik edilirdi. Sızlanmanın faydası olmadığını gördükten sonra sekiz ay hep şikâyetçi olmadığım için dayak yedim. Hücreye konulduğum 12 haziran 1982’den sonra ‘İstiklal Marşı’nın, ‘Gençliğe Hitabe’nin ve ‘Andımız’ marşlarının tamamını öğrenmeden koğuşlara giremeyeceğimiz söylendi.</span></p>

    <p class="duz-yaz1" xml:lang="tr"><span class="duz-yaz">Hücrelerde sabah 5.30’da mesai başlardı.</span></p>

    <p class="duz-yaz1" xml:lang="tr"><span class="duz-yaz">Üst kat hücrelerinden birinden bu marşların her kelimesi bir kişi tarafından tek tek söylenir, bütün hücreler bunu tekrar ederdik. Marşların çok yüksek sesle ve canlı söylenmesi şarttı. Bu canlı söylemenin şekline hükmetmek komutanların keyfine bağlıydı. Ne kadar canlı söylerseniz söyleyin, beğenilmemek muhakkaktı ve arkadan da cezası hazırdı tabiî.</span></p>

    <p class="duz-yaz1" xml:lang="tr"><span class="duz-yaz">Marşlardan sonra öğlen 12’ye kadar bütün hücrelerde hayat, ‘hazır ol’ durumunda ayakta, yine yukarı hücrelerden birinin tek tek söylediği ve hücrelerin hepsinin tekrarladığı marşlarla devam ederdi. 12’de sabah mesaisinin bitiminde tekrar ‘İstiklal Marşı’, ‘Gençliğe Hitabe’ ve ‘Andımız’ aynı şekilde tek tek okunurdu. 12.00-13.30 arası yemek ve tatil dönemiydi. 13.30’da tekrar üç marşla öğleden sonra mesaisi başlardı. Esas duruşta ve marşlarla 18.30’a kadar devam eder, mesai tekrar üç marş söylenerek bitirilirdi.</span></p>

    <p class="duz-yaz1" xml:lang="tr"><span class="duz-yaz">20.30’da yatmak mecburiydi.</span></p>

    <p class="duz-yaz1" xml:lang="tr"><span class="duz-yaz">Hücrede, elinizde getirdiğiniz poşetler içindeki eşyanızdan başka yastık, yatak, yorgan, battaniye gibi şeyler yoktu. Poşetler ekseriya yastık olarak kullanılırdı. Gece eğer tuvalet kapısının önünde yatmamış isek, kendimizi çok mutlu hissederdik. Tutukluların birbirlerine isimleriyle hitap etme mecburiyetleri vardı. Abi, amca, bey vs. diye hitap yasaktı. Hücreye beraber konduğumuz Dicleli çocuk takriben on beş yaşındaydı. Ben elli üç yaşındaydım. Hilvanlı Hamit Gerger altmış, Bedii Tan elli civarındaydı. Bu çocuğun bize Hamit, Felat, Bedii diye hitap etmesini evvela çok yadırgamış, sonra alışmıştım.</span></p>

    <p class="duz-yaz1" xml:lang="tr"><span class="duz-yaz">Hücrede verilen yemekler için fazla bir şey söylemeye lüzum görmüyorum. Hakaret ve eziyet yanında yemek verilip verilmemesi benim için önemini kaybetmişti. Yemek dörtlü birleşik madenî kaplarda verilirdi. Dört beş kişiye verilen yemek ve ekmek bir kişinin dahi doymayacağı kadardı. Yemekten ziyade su problem oluyordu. Her hücrenin önüne birer bidon su konulurdu. Bu sudan ancak komutanın emriyle içilebilirdi. Bu da sadece yemek saatlerinde mümkündü.</span></p>

    <p class="duz-yaz1" xml:lang="tr"><span class="duz-yaz">Mesai saatlerinde, yani 5.30-12.30 ve 13.30-18.30 arasında içmek ve içmek için izin istemek de katiyen yasaktı. Yemek saatlerindeyse içilecek su miktarını komutan tayin ederdi. Hücrelerde sigara içmek tamamen yasaklanmıştı. Zaten hücreye girerken herkesin sigaraları alınmıştı. Hücre içindeki tuvalette su akmadığı, dışarıdan da su verilmediği için temizlenme imkânı yoktu.</span></p>

    <p class="duz-yaz1" xml:lang="tr"><span class="duz-yaz">1 No’lu hücrede üç dört gün geçirdikten sonra bizi daha ortalarda bir hücreye aldılar. Orada da dört kişi vardı. Hücrede sekiz dokuz kişi olduk. Verilen yemek ve su miktarında bir değişiklik olmuyordu. Yani dört kişiye verdikleri kadar yemek sekiz dokuz kişiye veriliyordu. Yemekleri karavanayla tutuklulardan iki kişi dağıtıyordu. Yemek dağıtanlara kaç hücreye dağıtılacağı söylenmeden her hücreye eşit dağıtmaları emrediliyordu. Dağıtım sonunda yemek artarsa da, eksik kalırsa da, eşit dağıtmadıkları gerekçesiyle ceza görüyorlardı. Müteakip yemek dağıtımında ayrı iki tutuklu vazifelendiriliyor, tabiî onlar da aynı akıbete uğruyor ve böylelikle bütün hücredekiler dağıtıcılardan dolayı cezadan nasiplerini alıyorlardı.</span></p>

    <p class="duz-yaz1" xml:lang="tr"><span class="duz-yaz">Ve komutanlar, ‘Orospu çocukları, bir yemek dağıtmasını bile beceremiyorsunuz, bir de devlet kurmaya kalkışıyorsunuz’ diye azarlıyorlardı.</span></p>

    <p class="duz-yaz1" xml:lang="tr"><span class="duz-yaz">Hücredeki yedi sekizinci gece, saat iki suları.</span></p>

    <p class="duz-yaz1" xml:lang="tr"><span class="duz-yaz">Cop, sopa sesleri ve feryatlarla uyandık. Sanki yüzlerce kişi dayak yiyor gibi geldi bize. Ve biz hücrelerin basıldığı, sıranın bize geleceği endişesine kapıldığımız sırada, hücrelerimizi açıp eşyalarımızla birlikte ‘son sayı üç’le çıkmamız emredildi. Sırtlarımız coplanarak bir üst kattaki hücrelerden birine tıkıldık. Yerlerimize dışarıdan yedi sekiz kişi yine dövüle dövüle getirilip yerleştirildi. Bu dayak ve yerleştirme işi bir iki saat sürdü. Bir üst kattaki hücrede sabahleyin on sekiz kişi olduğumuzu saydık. Hücremizde artık ancak yan yana ayakta durabilecek kadar yer vardı.</span></p>

    <p class="duz-yaz1" xml:lang="tr"><span class="duz-yaz">Mesai aynı şekilde devam ediyordu. Marşları ayakta söylerken, bir kısmımız da yatak için yapılmış beton kısımda duruyorduk. Yemek ve su dağıtımında, hücreler arasındaki eşitlik ve mesailer normal devam ediyordu. On sekiz kişi olmamıza rağmen gece yatmamız bir sorun olmadı. Artık o kadar yorgunduk ki, 20.30 olduğu zaman açlık, susuzluk, yorgunluk, gündüz yenilen copların tesiriyle uyumuyor, bayılıyorduk. On sekiz kişinin ayakta zor sığdığı yerde on sekiz kişi yatıyorduk.</span></p>

    <p class="duz-yaz1" xml:lang="tr"><span class="duz-yaz">Hücre arkasındaki tuvalete de üç dört kişi isabet ediyordu. Hücrede herkesin yalnız başı üstte gibiydi. Bir kişinin üstünde üç dört kişinin bacakları, kolları, vücudunun bir kısmına isabet ediyordu. Artık yastık derdi kalmamıştı. Başlar muhakkak diğer birisinin vücudunu yastık gibi kullanıyordu.</span></p>

    <p class="duz-yaz1" xml:lang="tr"><span class="duz-yaz">Hücrede komutanların dayağına, hakaretine, yorgunluğa, açlığa, sigarasızlığa artık alışmıştık. Eh marşları da az çok öğrenmiştik. Koğuşlara intikalimizi dört gözle bekliyorduk. Koğuşlarda yatak olduğu, gezinilebildiği söyleniyordu. Üç marş için imtihan yapıldıktan sonra koğuşlara gidebileceğimiz, ikinci defa gelen tecrübeli arkadaşlardan biri tarafından söylendi. Bu gibi hususlarda komutanlarımız bir izahat vermedikleri gibi, onlarla konuşmak ve bir şey sormak, hatta istemek de yasaktı.</span></p>

    <p class="duz-yaz1" xml:lang="tr"><span class="duz-yaz">Bu arada hesapta olmayan bir şeyle karşılaştık. Geldiğimiz günden beri Co isimli köpekle devamlı muhataptık. Mesela sırayla Co’ya tekmil verdiriyorlardı. Co’nun karşısında, ‘Felat Cemiloğlu, Diyarbakır, emret komutanım’ tekmilini çok yüksek sesle ve topuk sesiyle veriyorduk. Co, tekmili beğenmezse havlıyordu. Ve Co’yu memnun edemediğimiz için cezalandırılıyorduk. İşte bu Co, marşlar söylenirken bizi kontrole gelmiş ve marşları canlı söylemediğimiz için havlayarak komutanlarımızı haberdar etmiş, onun için de marş imtihanlarımız üç gün tehir edilmişti. Hücrede üç gün daha kalacağımız söylendi. Müteakip üç gün Co’yu kızdırmayacak davranışlarda bulunmaya çalıştık.</span></p>

    <p class="duz-yaz1" xml:lang="tr"><span class="duz-yaz">Bu arada mesai sırasında bazen bir kısmımızı hücre önündeki talim yerine çıkarıp, ya talim yaptırıyorlar ya da birbirimize dayak attırarak bizimle alay ediyorlardı. Böyle bir günde Urfalı bir baba oğulla epey eğlendiler. Baba altmış beş yaşlarında, 1,90 boyundaydı. Oğlu, yirmi beş-otuz yaşlarında ve babasından daha iri ve cüsseliydi.</span></p>

    <p class="duz-yaz1" xml:lang="tr"><span class="duz-yaz">Evvela oğlunu babasına tokatlattılar.</span></p>

    <p class="duz-yaz1" xml:lang="tr"><span class="duz-yaz">Yavaş tokat vurduğu için hem oğul hem baba coplanıyordu. Beş on denemeden sonra oğulun babaya vurduğu şiddetli tokatları beğenmediler. Bu kere oğulu babanın sırtına bindirdiler. Bir taraftan babayı copluyor, daha hızlı koşması için zorluyorlardı. Oğul babasının sırtından indikten sonra ağlamaya başladı.</span></p>

    <p class="duz-yaz1" xml:lang="tr"><span class="duz-yaz">Girdiğimiz sırada hepimize ağlamanın, inlemenin, özellikle gülmenin yasak olduğu 5 No’lu’da, ‘vatan haini orospu çocuğu ibneler’in bunların hiçbirine hakkı olmadığı hepimize söylenmişti. Babayla oğul arasındaki bu tatbikatta hücredeki bazı tutuklular sırıtmış, bazıları suratlarını asmış ve oğul da ağlamıştı.</span></p>

    <p class="duz-yaz1" xml:lang="tr"><span class="duz-yaz">Emirlere itaat edilmediği için bütün hücreler cezalandırıldı:</span></p>

    <p class="duz-yaz1" xml:lang="tr"><span class="duz-yaz">‘Birinci Hücre, İkinci Hücre... Dayak vaziyeti al!’</span></p>

    <p class="duz-yaz1" xml:lang="tr"><span class="duz-yaz">Bu komutla herkes iki elini üst üste koyarak hücre parmaklığından dışarı çıkarıp nasibi kadar copu yedikten sonra yerini aynı hücredeki ikinci sıraya bırakıyordu. ‘Dayak vaziyeti al!’ komutundan sonra tekmil verilerek eller birbirinin üzerinde öne uzatılırdı. Komutanın her vuruşundan sonra:</span></p>

    <p class="duz-yaz1" xml:lang="tr"><span class="duz-yaz">‘Emret komutanım!’ demeye mecburduk.</span></p>

    <p class="duz-yaz1" xml:lang="tr"><span class="duz-yaz">Hücrede onuncu günümüz dolduğunda ‘İstiklal Marşı’, ‘Türk Gençliğine Hitabe’ ve ‘Andımız’ marşlarında blok çavuşuyla birlikte iki üç gardiyan bizi imtihan etti. Tam bilenler dahi stres içinde söylerken şaşırdıkları oluyordu. Bu şaşırmalar karşısında küfür ve coplanmalardan sonra 21 haziran 1982 günü öğleden sonra koğuşlara gönderilmek üzere hücrelerden çıkarıldık. Hücre önündeki boşlukta toplandık.</span></p>

    <p class="duz-yaz1" xml:lang="tr"><span class="duz-yaz">Ben aynı koğuşa düşebilmek için Bedii Tan’a yaklaşmaya çalıştım. Ellerimiz yanlara yapışık, başlarımız önde, etrafa bakmadan bana çok uzun gelen koridorlardan geçtikten sonra, yine bir koridorda koğuş gardiyanlarına teslim edildik. Külot dahil tamamen soyunmamız emredildi. Eşyalarımız tek tek arandı. Ondan sonra da yüzlerimiz duvara döndürüldü, emir verildi:</span></p>

    <p class="duz-yaz1" xml:lang="tr"><span class="duz-yaz">‘Domal!’</span></p>

    <p class="duz-yaz1" xml:lang="tr"><span class="duz-yaz">Hepimizin makatları kontrol edildi.</span></p>

    <p class="duz-yaz1" xml:lang="tr"><span class="duz-yaz">Tabiî kimsede bir şey bulunmadı. Bulunması ihtimali de yoktu. Soruşturmadan, gözaltından, hücreden gelmiş, zaten defalarca kontrol edilmiştik.</span></p>

    <p class="duz-yaz1" xml:lang="tr"><span class="duz-yaz">Koğuşa girerken sırayla hepimiz coplandık.</span></p>

    <p class="duz-yaz1" xml:lang="tr"><span class="duz-yaz">Kırk-kırk beş kişiydik. Bu arada herkesin aynı koğuşa gideceğini, bu koğuşun ‘cezalı bir koğuş’ olduğunu, bu yüzden şansımız olmadığını söylediler. Ve bu koğuşun ceza sebebini öğrenmeye çalışmanın yasak olduğunu, bize de zaten kimsenin söylemeyeceğini eklediler.</span></p>

    <p class="duz-yaz1" xml:lang="tr"><span class="duz-yaz">Koğuşa girerken ismini sonradan öğrendiğim Mehmet Emin Kardeş’e gözleri ilişti. Meğer Mehmet Emin’in 5 No’lu’ya ikinci gelişiymiş. İkinci gelenlere çok kızıyorlardı. Sebep olarak da ‘Birinci sefer demek ki ders almamış!’ diyorlardı. Mehmet Emin’i, cop, haydar ve kuzuyla hemen hemen bayıltıncaya kadar dövdüler.</span></p>

    <p class="duz-yaz1" xml:lang="tr"><span class="duz-yaz">Akşam karanlığı bastığı sırada cezalı 33 No’lu koğuşa girdik. Koğuşun bütün camları kapalı ve kırmızıya boyanmış ve de ortasına ay-yıldız çizilmiş olduğu için koğuş çok loştu. Koğuş, sonradan söylendiğine göre atölye olarak yapılmıştı. Epey büyüktü. Kapı girişindeki kısım boştu. Ortada, herhalde sonradan yapıldığı için, yüksekçe üç tane kapısız tuvalet vardı. Tuvaletin önüne rastlayan ranzalar iki katlı, pencere tarafına rastlayanlarsa üç katlıydı.</span></p>

    <p class="duz-yaz1" xml:lang="tr"><span class="duz-yaz">İçeri girdiğimizde elli kişi kadar bir kalabalık duvar dibinde, üçlü sıra halinde içtimadaydı. Ortadaki soluk benizli iki kişi, sanki mumyadan yapılmışlar intibaını veriyorlardı. Yalnız çakı gibiydiler. Her emirden sonra tekmil verip, topukları üstünde dönerek söyleneni yaptıktan sonra tekrar geliyor, avazları çıktığı kadar bağırarak tekmil veriyorlardı. Bunların koğuş sorumluları Ekrem Dal, Selim Dindar ve Fahri Tunç olduklarını sonradan öğrendim.</span></p>

    <p class="duz-yaz1" xml:lang="tr"><span class="duz-yaz">Sorumlulara, ‘kırk tane mal’ getirdiklerini, ranzalarda değil talim yerinde yerde yatırılmamız gerektiğini, ihtiyar saydıkları on kişiyi ayırıp geri kalanlara iki gün yemek verilmeyeceğini söylediler. Ben yemek verilmeyecek gruba dahil edildim.</span></p>

    <p class="duz-yaz1" xml:lang="tr"><span class="duz-yaz">O gece koğuş sorumluları ellerinde yazılı on dört-on beş maddeden ibaret koğuş talimatını bize okudular. Ve bunlara riayet etmek mecburiyetinde olduğumuzu, hataların cezasız kalmayacağını söylediler. Bu koğuş talimatnamesi günde dört beş kere anlatılıyor ve tatbikatları yapılıyordu.</span></p>

    <p class="duz-yaz1" xml:lang="tr"><span class="duz-yaz">Talimattan hatırımda kalanlar şunlar:</span></p>

    <p class="duz-yaz1" xml:lang="tr"><span class="duz-yaz">(1) Koğuşta konuşmak yasaktı. (2) Koğuş içinde dolaşırken eller iki yanda yapışık gezilecekti. (3) Komutanla konuşmak, bir şey istemek yasaktı. (4) Koğuş sorumluları dahil her çağrılan canlı tekmil verecekti. (5) Sabah 5.30’da herkes uyanmış, 20.30’da yatmış olacaktı. (6) Yatışlar sırtüstü ve nizamî olacak, esas duruş uykuda dahi bozulmayacaktı. (Üst ranzada yatıyorsan, kurtuluş yok, ışık gözünün içindeydi.) (7) Akşam 7.30’dan sonra tuvalete gitmek yasaktı. (8) Görüşmelere on iki kişilik postalar halinde gidilecek, kapıdan tekmil verilerek, sayı sayılarak çıkılacaktı. (9) ‘İstiklal Marşı’, ‘Gençliğe Hitabe’, ‘Andımız’ ve bunlardan gayri kırk altı marş öğrenilecekti.</span></p>

    <p class="duz-yaz1" xml:lang="tr"><span class="duz-yaz">Bu marşlardan bugün isimleri hatırımda kalanlar arasındaki ‘Tarihi Çevir’ marşı otuz beş dakika sürerdi. Sonra ‘Neslin Dede, Ceddin Baba’ adını taşıyan bir marş vardı söylediğimiz. Marşlar yüksek sesle, hareket halinde, dizler karnına doğru çekilerek söylenirdi. Her koğuş aynı anda ayrı bir marş söylerdi her gün, her saat, havalandırma dahil...</span></p>

    <p class="duz-yaz1" xml:lang="tr"><span class="duz-yaz">Bu delirtici, çıldırtıcı bir şeydi.</span></p>

    <p class="duz-yaz1" xml:lang="tr"><span class="duz-yaz">İlk ve müteakip yirmi gün ranzalardaki yatakların boş olmasına rağmen yerde, beton üstünde yattık. İlk gece beton üstünde olmamıza rağmen, ayaklarımızı uzatarak yatabildiğim için çok mesuttum. İlk üç gece üstümüze su döküyorlardı, bidonlarla su...</span></p>

    <p class="duz-yaz1" xml:lang="tr"><span class="duz-yaz">Dümdüz, yüzüstü, kıpırdamadan yatıyorsun.</span></p>

    <p class="duz-yaz1" xml:lang="tr"><span class="duz-yaz">Tam üç gün boyunca.</span></p>

    <p class="duz-yaz1" xml:lang="tr"><span class="duz-yaz">Kımıldamak yok!</span></p>

    <p class="duz-yaz1" xml:lang="tr"><span class="duz-yaz">Tuvalete gitmek yok!</span></p>

    <p class="duz-yaz1" xml:lang="tr"><span class="duz-yaz">Önümüzdeki insanın idrarı gelince... Sıcak olurdu, ellerimizi ısıtırdı, hatta birazcık ısınacağımız için sevinirdik idrarın aktığını hissedince...</span></p>

    <p class="duz-yaz1" xml:lang="tr"><span class="duz-yaz">Koğuştaki hayatımızın günlük programı:</span></p>

    <p class="duz-yaz1" xml:lang="tr"><span class="duz-yaz">Sabah kalkış 5.30; tıraş, tuvalet... Sabun yoktur. Doğru dürüst su akmaz. Bir haftalığına iki kişiye bir adet permaşarp verilir. Kahvaltı 5.30-6.30; 6.30-12.00 içtima, sayım, eğitim; 12.00-13.30 öğlen yemeği, istirahat; 13.30-18.00-19.00 eğitim; 18-19-20.30 içtima, sayım; 20.30 ‘Kaybol!’ komutuyla yatma zamanı... Haftada bir, on günde bir havalandırmaya çıkarsın...</span></p>

    <p class="duz-yaz1" xml:lang="tr"><span class="duz-yaz">Yemek duayla başlar:</span></p>

    <p class="duz-yaz1" xml:lang="tr"><span class="duz-yaz">‘Bismillahirrahmanirrahim. Allahımız’a hamdolsun. Ordu millet var olsun. Vatan hainleri kahrolsun!’</span></p>

    <p class="duz-yaz1" xml:lang="tr"><span class="duz-yaz">Yemek gelir önüne konulur, ayakta hazır olda dua okunur. Ama yine el süremezsin yemeğe. Önce komutanın ‘Afiyet olsun!’ demesi lazım ki yemeye başlayabilesin. Öyle beklersin hazır olda. Bazen komutan çeker gider, afiyet olsun demeden. On beş, yirmi, yirmi beş dakika, yemek önünde, sen hazır olda beklersin. Sonra gelir komutan, ‘Getirin yemekleri!’ der ve hepsini döktürür, ‘Şimdi sikimi yiyin!’ der ve gider.</span></p>

    <p class="duz-yaz1" xml:lang="tr"><span class="duz-yaz">Mahkemeye gidiş gelişler başka âlemdi.”</span></p>

    <p class="duz-yaz1" xml:lang="tr"><span class="duz-yaz">O tarihte koğuş sorumlusu olan Vasıf Kahraman şöyle anlatır mahkeme faslını:</span></p>

    <p class="duz-yaz1" xml:lang="tr"><span class="duz-yaz">“Eller arkadan kelepçelenir. Kelepçelerin içinden bir zincir geçer. Yetmiş seksen kişi zincirli. Biri düştü mü, herkes düşer yere. Ve herkes dayak yer. Mahkemede, sırada oturuyorsun. Asker gözünün içine bakar. Çünkü senin gözün hiç kıpırdamayacak. Avukatına bile bakamazsın, yasak! Benim avukat var mı, yok mu, bazen anlamazdım. Gözün kaydı mı, tekmil vermek zorundasın hapishaneye döndüğünde: ‘Vasıf Kahraman, Diyarbakır, emret komutanım, vukuatım vardır komutanım.’”</span></p>

    <p class="duz-yaz1" xml:lang="tr"><span class="duz-yaz">“‘Dayak vaziyeti al!’</span></p>

    <p class="duz-yaz1" xml:lang="tr"><span class="duz-yaz">Haftada 2 bin lira para gelmesine izin verirler. Bir başkasından 2 bin fazla geldi mi o hafta, yanarsın. Yani para örgütten mi geldi kuşkusu...</span></p>

    <p class="duz-yaz1" xml:lang="tr"><span class="duz-yaz">Ve dayak!</span></p>

    <p class="duz-yaz1" xml:lang="tr"><span class="duz-yaz">Korkardık, kimseden ekstra para gelmesin diye dua ederdik.</span></p>

    <p class="duz-yaz1" xml:lang="tr"><span class="duz-yaz">Yatmadan sonra bütün koğuştakiler sırayla ikişer saat koğuş nöbeti tutarlardı. Bunların biri nöbetçi onbaşı, ötekisi nöbetçiydi. Akşam sayımdan sonra kapılar kilitlenirdi. İçeriye, sabaha kadar kimse giremeyeceği için rahatlardık. Dışarıda gece nöbeti tutan askerler, giriş kapısı üstündeki mazgal kapağını açıp içeriyi kontrol ederlerdi. Mazgal deliği açıldığında nöbetçiler koşarak kapı önüne gitmeye ve en yüksek sesle tekmil vermeye mecburdular. Mazgalın bazen beş on dakikada bir açılmak suretiyle sabaha kadar tekmil durumu devam ettirilirdi. Gaye, tutukluları rahat uyutmamaktı.</span></p>

    <p class="duz-yaz1" xml:lang="tr"><span class="duz-yaz">Tekmil kolay olmakla beraber nöbetçiler tarafından daima şu veya bu şekilde yanlış söylenirdi. Yanlışı yapan tutuklu nöbetçilerin sabah komutanlarına tekmil vermeleri emredilirdi. O nöbetçiler de sabahleyin gardiyan gelince, gece yaptıkları hatayı tekmil vererek bildirirlerdi. Tabiî ki her hatanın cezası olduğu gibi, bu da muhakkak cezalandırılırdı. Gece nöbetçisi, uykusunda döneni de görebilmişse, onun da sabahleyin komutana tekmilinin verilmesini koğuş nöbetçisine söylerdi. Sabahleyin geceki bütün vukuatlar böylece gardiyana intikal etmiş olur, o da tabiî uykusunda dönen, nizamî yatmayan, böylece emirlere riayet etmeyen tutukluları cop veya haydarla cezalandırırdı.</span></p>

    <p class="duz-yaz1" xml:lang="tr"><span class="duz-yaz">Koğuş nöbetçileri şöyle tekmil verirlerdi:</span></p>

    <p class="duz-yaz1" xml:lang="tr"><span class="duz-yaz">‘Yahya Arı, Siirt, emret komutanım, 10-12 nöbetçi onbaşısıyım, E Blok, 33. Koğuş yüz beş mevcuduyla yatak istirahatına çekilmiştir, vukuatım yoktur komutanım!’</span></p>

    <p class="duz-yaz1" xml:lang="tr"><span class="duz-yaz">Onbaşıdan sonra nöbetçi er de aynı tekmili verirdi. Bu tekmilin çok yüksek sesle, sert topuk selamıyla verilmesi mecburiydi. Nöbetçi komutan, sesi veya topuk sesini beğenmezse, tekmili birkaç defa tekrar ettirebileceği gibi, mazgal deliğini kapatıp nöbetçiler daha koğuşun öbür tarafına gitmeden tekrar açar, aynı seremoni tekrarlanırdı. Bu söylediklerimin hepsi sekiz ay müddetle hiçbir şekilde aksamadan her gece devam etti.</span></p>

    <p class="duz-yaz1" xml:lang="tr"><span class="duz-yaz">Gece tuvalete gitme yasağı olduğu için, büyük küçük abdestini altına kaçıranlar da sabahleyin durumlarını tekmil vererek komutana bildirmek mecburiyetindeydiler. İstisnasız bütün vukuatlar sabahleyin komutana söylenirdi. Çünkü, koğuşta sık sık değiştirdikleri zayıf karakterli ajanları vardı. İlgili şahıs kendi vukuatını kendisi bildirmezse, ajanlar mutlaka bildirirlerdi.</span></p>

    <p class="duz-yaz1" xml:lang="tr"><span class="duz-yaz">Birini getirirler, dövmüşler eşşek sudan gelinceye kadar. Ölü gibi atarlar koğuşun ortasına. Sen de ona açılırsın, adam bu kadar dayak yemiş diye... Halbuki o adam ihbarcıdır, seni aldatmak için dövüp öyle atmışlardır koğuşun içine...</span></p>

    <p class="duz-yaz1" xml:lang="tr"><span class="duz-yaz">Her bakımdan seni çökertmek için...</span></p>

    <p class="duz-yaz1" xml:lang="tr"><span class="duz-yaz">Önünde dizüstü çökertir ya da hazır ola geçirtir, sonra da derler ki:</span></p>

    <p class="duz-yaz1" xml:lang="tr"><span class="duz-yaz">‘Annen, bacın elimizde; her şeyi yaparız!’</span></p>

    <p class="duz-yaz1" xml:lang="tr"><span class="duz-yaz">Pis sular çatıdan gelen yağmur oluğuna bağlanmıştı. Pislik tıkanınca taşardı. Plastik bidonlara doldururduk. Aynı bidona su doldurur getirirler, suyu ondan içerdik. Yemek çok az verilirdi. Bir bakarsın bir gün tamamen tuzlu. Ve yemeği bitirmek zorundasın. Bundan sonra da üç gün su yasağı koyarlardı. Tek tip eşofman verdiler. Numaralı hepsi. Kırmızı ve mavi renkli. Eşofmanlar üstünde ıslak kalırdı. İshal olursun. Gece tuvalete çıkma yasağı vardı. Gece gidersen, bunu ihbar etmeyen daha çok dayak yerdi.</span></p>

    <p class="duz-yaz1" xml:lang="tr"><span class="duz-yaz">Bir bakarsın gece beş on asker ansızın gelir:</span></p>

    <p class="duz-yaz1" xml:lang="tr"><span class="duz-yaz">‘Kule yapın!’</span></p>

    <p class="duz-yaz1" xml:lang="tr"><span class="duz-yaz">En alttakinden yukarı doğru huni biçimde, giderek azalır tarzda üst üste yığılırsın. En alttakinin bazen kaburgası kırılır, bayılır.</span></p>

    <p class="duz-yaz1" xml:lang="tr"><span class="duz-yaz">Ya da bir başka komut verilir:</span></p>

    <p class="duz-yaz1" xml:lang="tr"><span class="duz-yaz">‘Kaybol!’</span></p>

    <p class="duz-yaz1" xml:lang="tr"><span class="duz-yaz">Bu durumda bir anda ranzaların altına yüz beş kişi sığışmak zorundasın. Hiçbir el ayak gözükmeyecek. Ya da arama yapılır. Kimin ne malzemesi varsa, yataklar, her şey koğuşun ortasına konur. Sayma bitene kadar, ‘Bir... İki... İki kırk beş... Üç...’ dendi mi hazır ola geçeceksin. Eşyanı bulamazsan, aynı hızla dayak faslı başlar, üstelik bütün koğuş dayaktan geçirilir.</span></p>

    <p class="duz-yaz1" xml:lang="tr"><span class="duz-yaz">Bütün bunlar tabiî dayak, eziyet için bahanelerdi.</span></p>

    <p class="duz-yaz1" xml:lang="tr"><span class="duz-yaz">Hamam bir başka âlemdi.</span></p>

    <p class="duz-yaz1" xml:lang="tr"><span class="duz-yaz">Yirmi günde bir gün sıcak, kaynar su. Sabun verilir, tam başını sabunlarsın, ‘Bir... İki... İki kırk beş... Üç...’ denir. Sabunlu olarak anında çıkman gerekir. Koğuşa sabunlu başla gidersin. Tuvalet de öyleydi. ‘Son sayı üç’ vardı yine. ‘Üç’ dediği anda çıkacaksın, yarım kalsa bile... Ve derhal hazır ola geçeceksin.</span></p>

    <p class="duz-yaz1" xml:lang="tr"><span class="duz-yaz">Haftada bir gün görüş vardı.</span></p>

    <p class="duz-yaz1" xml:lang="tr"><span class="duz-yaz">On ikişer kişilik gruplar halinde gidilirdi. İki asker yanında, ikisinin de ayakları senin ayaklarının üstünde. Görüşünle konuşurken, ne dersen de, asker ayağına bastı mı susacaksın. Tam ‘Annem nasıl?’ diyeceksin, ‘anne’ der kalırsın, çünkü ayağına basılmıştır asker tarafından... Görüşmeler hiçbir zaman kesintisiz bir dakikayı geçmez. Mercimek ekmiştik. Soramamıştım mercimek tarlalarını. Çünkü mercimek sözcüğünü gizli bir şifre saymışlardı bir keresinde...</span></p>

    <p class="duz-yaz1" xml:lang="tr"><span class="duz-yaz">Ramazan geldi.</span></p>

    <p class="duz-yaz1" xml:lang="tr"><span class="duz-yaz">1982’nin temmuz ayı.</span></p>

    <p class="duz-yaz1" xml:lang="tr"><span class="duz-yaz">Oruç tutmak serbest dediler. Sahura kalkmak yok. İftar ise saat 20.00’den sonraydı. Bu aslında ‘Oruç tutma, istemiyoruz!’ mesajıydı. Benim ortağım ve muhasebecim Bedii Tan Bey oruç tuttu. Bu arada havalandırmada, betonda, üstümüz çıplak halde dünyanın idmanını yaptırıyorlar. Bedii’nin orucunun farkına vardılar.</span></p>

    <p class="duz-yaz1" xml:lang="tr"><span class="duz-yaz">Ne yaptılar biliyor musun?</span></p>

    <p class="duz-yaz1" xml:lang="tr"><span class="duz-yaz">Kanalizasyon kapağını kaldırdılar, avuçla pislik yedirdiler.</span></p>

    <p class="duz-yaz1" xml:lang="tr"><span class="duz-yaz">Bedii Tan ishal oldu. Çok hastalandı. Hâlâ hatırlarım. Koğuş kapısının önünde, buz kalıbı gibi ‘pat’ diye betonun üstüne düştü. Yerde yatıyordu. Bir er ve bir çavuş gardiyan geldi, koğuşa girdiler. Yerde yatan Bedii Bey’in karnına bastılar. Bağırsakları ve böbreği patladı Bedii Bey’in...</span></p>

    <p class="duz-yaz1" xml:lang="tr"><span class="duz-yaz">Marşlar kesildi.</span></p>

    <p class="duz-yaz1" xml:lang="tr"><span class="duz-yaz">Marşlar kesildi mi, ya bir heyetin geldiğini, ya savcının hapishanede olduğunu ya da birinin öldüğünü anlardık. Avrupa Konseyi’nden heyet geldi mi, Mardin’in Mazıdağı köylerinden iriyarı Hasan Çelik sahneye çıkardı. İki oğlu ayrı ayrı koğuşlarda PKK’dan yatıyordu. Heyet gözüktü mü koğuşun kapısında, başlardı bağırmaya: ‘Allah devlete millete zeval vermesin, yemekler o kadar çok ki!’</span></p>

    <p class="duz-yaz1" xml:lang="tr"><span class="duz-yaz">Yine bir keresinde ‘Heyet geldi’ dediler, Uludereli Haydar Ürün’ü alıp revire götürdüler. Hasta gibi, göstermelik... Yemek vermişler, hizmet etmişler yatakta, hasta muamelesi yapmışlar heyet ziyareti yüzü suyu hürmetine... İş bitip heyet gidince de eşşek sudan gelinceye kadar dövmüşler Haydar’ı. Perişan yakınıyordu geri geldiğinde, ‘Ben mi istedim revire gitmeyi’ diye...</span></p>

    <p class="duz-yaz1" xml:lang="tr"><span class="duz-yaz">Bedii Tan öldü, elli yaşındaydı.</span></p>

    <p class="duz-yaz1" xml:lang="tr"><span class="duz-yaz">Gardiyanlara dava açıldı.</span></p>

    <p class="duz-yaz1" xml:lang="tr"><span class="duz-yaz">Diyarbakır E Tipi Askerî Cezaevi’nden çıkıp cezaevi hakkında tanık olarak ilk konuşan ben oldum. O gardiyan 6 sene 8 ay ceza yedi.</span></p>

    <p class="duz-yaz1" xml:lang="tr"><span class="duz-yaz">Koğuştaki lakabı Gestapo’ydu.</span></p>

    <p class="duz-yaz1" xml:lang="tr"><span class="duz-yaz">Erdi. Gümüşhaneli’ydi, Adnan’dı ismi...</span></p>

    <p class="duz-yaz1" xml:lang="tr"><span class="duz-yaz">Bir hadise oldu mu, herkes aynı ifadeyi verirdi. Yüz beş kişi birden aynı ifadeyi:</span></p>

    <p class="duz-yaz1" xml:lang="tr"><span class="duz-yaz">‘Bedii Tan, eceliyle öldü. Komutanlar ilaçlarını muntazaman veriyorlardı.’</span></p>

    <p class="duz-yaz1" xml:lang="tr"><span class="duz-yaz">Bedii Bey 33 No’lu koğuşa girdikten otuz üç gün sonra öldü.</span></p>

    <p class="duz-yaz1" xml:lang="tr"><span class="duz-yaz">Üç gün beton üstünde, su içinde yatınca, hepimiz ishal olduk. Bedii Bey ölünce, bizi hastaneye götürdüler, kurtulduk.</span></p>

    <p class="duz-yaz1" xml:lang="tr"><span class="duz-yaz">Hepimiz ayakta, sırada bekliyoruz.</span></p>

    <p class="duz-yaz1" xml:lang="tr"><span class="duz-yaz">Eller popomuzda...</span></p>

    <p class="duz-yaz1" xml:lang="tr"><span class="duz-yaz">Kaçırmamak için...</span></p>

    <p class="duz-yaz1" xml:lang="tr"><span class="duz-yaz">Dayak korkusu!</span></p>

    <p class="duz-yaz1" xml:lang="tr"><span class="duz-yaz">Altına bir kaçırdın mı dayak...</span></p>

    <p class="duz-yaz1" xml:lang="tr"><span class="duz-yaz">Yazın koğuşun bütün pencereleri kapalı, 70 derece... Kışın bütün pencereler açık, eksi 23 derece... Böyle günlerde tuhaf düşüncelere kaptırırdım kendimi, ‘Hiç olmazsa balkona çıkabiliyor çocuklarım’ diye geçerdi aklımdan... Hep çocuklarımı düşündüm. İki oğlan bir kız. İki oğlum, Haluk ile Haldun. İkisi de İngiltere’de tekstil mühendisliği okumuştu.</span></p>

    <p class="duz-yaz1" xml:lang="tr"><span class="duz-yaz">Gardiyanlar koğuşta hep küfürle başlardı konuşmaya:</span></p>

    <p class="duz-yaz1" xml:lang="tr"><span class="duz-yaz">‘Ananı sikim, gel!’</span></p>

    <p class="duz-yaz1" xml:lang="tr"><span class="duz-yaz">‘Kızını sikim, gel!’</span></p>

    <p class="duz-yaz1" xml:lang="tr"><span class="duz-yaz">‘Karını sikim, gel!’</span></p>

    <p class="duz-yaz1" xml:lang="tr"><span class="duz-yaz">Seni psikolojik olarak da çökertmek, yıkmak için her şey yapılırdı. Kapının önüne çıkartarak cop sokmak... Seyredene de o copu yalatırlar. Kusarsan, öbürüne yalatarak yeri temizletirler.</span></p>

    <p class="duz-yaz1" xml:lang="tr"><span class="duz-yaz">PKK’nın ismini daha önce hiç duymamıştım. İçeri alındıktan sonra öğrendim. O zamana kadar biz bu örgütü ‘Apocular’ diye bilirdik. Bu anlamda siyasetle hiç ilgilenmemiştim.</span></p>

    <p class="duz-yaz1" xml:lang="tr"><span class="duz-yaz">Dişlerimin çoğu sallanıyordu.</span></p>

    <p class="duz-yaz1" xml:lang="tr"><span class="duz-yaz">Neden mi?</span></p>

    <p class="duz-yaz1" xml:lang="tr"><span class="duz-yaz">Çünkü hep kalas dayağı vardı ceza olarak. Aç ağzını derlerdi, kalası getirir, iki elleriyle tutar ve küt diye çenenin altından yukarı doğru vururlardı. O kalın kalası çenene alt taraftan yedin mi, eğer tecrübesizsen dilini ısırırdın. Tecrübeliysen dilini ısırmazsın ama bu sefer de dişlerin birbirine girer.</span></p>

    <p class="duz-yaz1" xml:lang="tr"><span class="duz-yaz">İşte şöyle bir şey.</span></p>

    <p class="ara-spotlar-ilk-sat-r" xml:lang="tr"><span class="bold-yaz">“Bana bir gün bir avuç bok</span></p>

    <p class="ara-spotlar" xml:lang="tr"><span class="bold-yaz">yedirdiler; öyle hazır ola</span></p>

    <p class="ara-spotlar-son-sat-r" xml:lang="tr"><span class="bold-yaz">geçtim!”</span></p>

    <p class="duz-yaz1" xml:lang="tr"><span class="duz-yaz">Bana da bir gün bir avuç bok yedirdiler de, bu sallanan dişlerimden kurtuldum!</span></p>

    <p class="duz-yaz1" xml:lang="tr"><span class="duz-yaz">Tek ayak üstünde, duvar dibinde duruyorum. Ceza! Ama bir süre sonra yoruluyorum. Ayağım düşüyor yere, tutamıyorum.</span></p>

    <p class="duz-yaz1" xml:lang="tr"><span class="duz-yaz">Emre itiatsizlik!</span></p>

    <p class="duz-yaz1" xml:lang="tr"><span class="duz-yaz">Cezası:</span></p>

    <p class="duz-yaz1" xml:lang="tr"><span class="duz-yaz">Duvarın dibinde, kanalizasyonun kapağını kaldırdılar, bir avuç bok alıp ağzıma attım. Sonra ağzımda pislik, hazır ola geçtim, öylece duruyorum.</span></p>

    <p class="duz-yaz1" xml:lang="tr"><span class="duz-yaz">Kıpırdamak yok.</span></p>

    <p class="duz-yaz1" xml:lang="tr"><span class="duz-yaz">Temizlemek yok.</span></p>

    <p class="duz-yaz1" xml:lang="tr"><span class="duz-yaz">Yere tükürmek yok.</span></p>

    <p class="duz-yaz1" xml:lang="tr"><span class="duz-yaz">Öylece ağzın kapalı, kımıldamadan ayakta, hazır olda bekliyorsun.</span></p>

    <p class="duz-yaz1" xml:lang="tr"><span class="duz-yaz">Bir süre sonra bıraktı, içeri girdim.</span></p>

    <p class="duz-yaz1" xml:lang="tr"><span class="duz-yaz">Elazığlı arkadaş, ismi Ramazan.</span></p>

    <p class="duz-yaz1" xml:lang="tr"><span class="duz-yaz">Allah razı olsun, bazı dişlerimi iple çekti. Çünkü temizleyemedim dişlerimi... Altın kaplama olan iki dişten birini cebine attı, birini bana verdi hatıra olarak. Hapishaneden çıktıktan sonra ilk işim dişçiye gidip takma diş yaptırmak oldu.</span></p>

    <p class="duz-yaz1" xml:lang="tr"><span class="duz-yaz">Sekiz ay yattım, Diyarbakır E Tipi Askerî Cezaevi 33 No’lu koğuşta.</span></p>

    <p class="duz-yaz1" xml:lang="tr"><span class="duz-yaz">Elli beş yaşındaydım.</span></p>

    <p class="duz-yaz1" xml:lang="tr"><span class="duz-yaz">Sekiz ayda on sekiz kilo verdim. İğne iplik kaldım. Çıktığımda kimse tanımadı beni.”</span></p>

    <p class="duz-yaz1" xml:lang="tr"><span class="duz-yaz">Felat Cemiloğlu’nun başından geçenleri ilk kez bir Diyarbakır akşamında 1990’lı yılların başında kendi ağzından dinlemiştim. Bu kitabı yazarken Felat Bey’le 30 ekim 2002’de, Diyarbakır’ın Kurt İsmail Paşa, 2. Sokak, Volkan Apartmanı’nın zemin katındaki bürosunda yeniden konuştum. Anlattıklarını biraz düzelterek tırnak içinde aynen aldım kitabıma.</span></p>

    <p class="duz-yaz1" xml:lang="tr"><span class="duz-yaz">Felat Cemiloğlu, 21 mayıs 1982’de gözaltına alındı. 10 haziran 1982’de tutuklandı. 14 ocak 1983’te, iki ayda bir yapılan incelemenin dördüncüsünde mahkemeye çıkarılmadan tahliye oldu. “Suçlu bugün dahi aynı muameleyle karşılaşsa, para vermekten başka çaresi olmadığı” gerekçesiyle, TC Sıkıyönetim Komutanlığı Diyarbakır 2 No’lu Askerî Mahkemesi tarafından hakkında verilen beraat kararının tarihi ise 18 nisan 1984...</span></p>

    <p class="duz-yaz1" xml:lang="tr"><span class="duz-yaz">Felat Cemiloğlu son olarak bana dedi ki:</span></p>

    <p class="duz-yaz1" xml:lang="tr"><span class="duz-yaz">“Hapishaneden kurtulduğum zaman genç olsaydım, en azından soruşturma, gözaltı, 5 No’lu hapishane cehennemine tekrar haksız yere girmemek için dağa çıkardım.”</span></p>

    <p class="ara-spotlar-ilk-sat-r" xml:lang="tr"><span class="bold-yaz">“Çok şehit verdik, çoğu</span></p>

    <p class="ara-spotlar-son-sat-r" xml:lang="tr"><span class="bold-yaz">kucağımda öldü!”</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">Tarih, 13 kasım 2002</span></p>

    <p class="duz-yaz1" xml:lang="tr"><span class="duz-yaz">İstanbul, Fenerbahçe Orduevi.</span></p>

    <p class="duz-yaz1" xml:lang="tr"><span class="duz-yaz">Ilık, güneşli bir hava. Yazdan kalma bir gün derler ya öyle. Deniz, insanın gözünün içinde parlıyor. İnsana yaşama sevinci aşılayıcı bir gün... Arada bir, adalara kadar uzanan denize kayıyor gözüm.</span></p>

    <p class="duz-yaz1" xml:lang="tr"><span class="duz-yaz">Oysa, Emekli Orgeneral Necati Özgen bir başka dünyayı anlatıyor:</span></p>

    <p class="duz-yaz1" xml:lang="tr"><span class="duz-yaz">“1992’nin ekim ayıydı.</span></p>

    <p class="duz-yaz1" xml:lang="tr"><span class="duz-yaz">Kuzey Irak’ta en büyük askerî operasyonu yapıyorduk terör örgütünü temizlemek için...</span></p>

    <p class="duz-yaz1" xml:lang="tr"><span class="duz-yaz">Bir ara vaktimiz oldu. Haftanin sırtlarında mevzi içine girmiş, konserve yemeklerimizi yiyorduk. Olağanüstü Hal Valisi Ünal Erkan da bizimleydi.</span></p>

    <p class="duz-yaz1" xml:lang="tr"><span class="duz-yaz">Şirnak’a dönecektim.</span></p>

    <p class="duz-yaz1" xml:lang="tr"><span class="duz-yaz">Helikopterimi istedim.</span></p>

    <p class="duz-yaz1" xml:lang="tr"><span class="duz-yaz">Çok uykusuzdum.</span></p>

    <p class="duz-yaz1" xml:lang="tr"><span class="duz-yaz">Biraz da helikopterde kestiririm diye düşündüm.</span></p>

    <p class="duz-yaz1" xml:lang="tr"><span class="duz-yaz">O günlerde zaten yatak yüzü görmüyorduk çoğumuz...</span></p>

    <p class="duz-yaz1" xml:lang="tr"><span class="duz-yaz">Adı Ömer Bulu olan çakı gibi bir komando yüzbaşısı vardı. ‘Komutanım, ben haber vereyim helikopter için’ dedi.</span></p>

    <p class="duz-yaz1" xml:lang="tr"><span class="duz-yaz">Toparlandı, yürüdü.</span></p>

    <p class="duz-yaz1" xml:lang="tr"><span class="duz-yaz">Dört beş adım atmıştı ki, korkunç bir patlama!</span></p>

    <p class="duz-yaz1" xml:lang="tr"><span class="duz-yaz">‘Yandım Allah!’ diye bir ses yükseldi.</span></p>

    <p class="duz-yaz1" xml:lang="tr"><span class="duz-yaz">Fırladık yerimizden.</span></p>

    <p class="duz-yaz1" xml:lang="tr"><span class="duz-yaz">Şirnak tugay komutanımız Mete’nin yüzü gözü çizik içinde...</span></p>

    <p class="duz-yaz1" xml:lang="tr"><span class="duz-yaz">Bir baktım, yüzbaşının bacağı sallanıyor!</span></p>

    <p class="duz-yaz1" xml:lang="tr"><span class="duz-yaz">Bir tek deri tutuyor bacağı...</span></p>

    <p class="duz-yaz1" xml:lang="tr"><span class="duz-yaz">‘İtalyan mayını’ dediler.</span></p>

    <p class="duz-yaz1" xml:lang="tr"><span class="duz-yaz">‘Şerefsizler koymuş’ dediler.</span></p>

    <p class="duz-yaz1" xml:lang="tr"><span class="duz-yaz">Allah’tan helikopterimi istemişim.</span></p>

    <p class="duz-yaz1" xml:lang="tr"><span class="duz-yaz">Derhal havalandık, Şirnak’a doğru.</span></p>

    <p class="duz-yaz1" xml:lang="tr"><span class="duz-yaz">Bacağı kopmuş yüzbaşım hâlâ sayıklıyor:</span></p>

    <p class="duz-yaz1" xml:lang="tr"><span class="duz-yaz">‘Aslanlarım, kemirmeye devam edin. Ben geri geleceğim en kısa zamanda. Kemirmeye devam edin aslanlarım’ diye...</span></p>

    <p class="duz-yaz1" xml:lang="tr"><span class="duz-yaz">Komandoların dilidir, böyle konuşurlar.</span></p>

    <p class="duz-yaz1" xml:lang="tr"><span class="duz-yaz">Gözlerim doldu.</span></p>

    <p class="duz-yaz1" xml:lang="tr"><span class="duz-yaz">Ama gözyaşlarımı içime akıttım.</span></p>

    <p class="duz-yaz1" xml:lang="tr"><span class="duz-yaz">Teröre karşı, terör örgütüne karşı savaş böyle kazanıldı.</span></p>

    <p class="duz-yaz1" xml:lang="tr"><span class="duz-yaz">Türk askeri vatanı için var.</span></p>

    <p class="duz-yaz1" xml:lang="tr"><span class="duz-yaz">Ömer Yüzbaşı kurtuldu.</span></p>

    <p class="duz-yaz1" xml:lang="tr"><span class="duz-yaz">Bacağına protez yapıldı. Birliğine geri döndü.</span></p>

    <p class="duz-yaz1" xml:lang="tr"><span class="duz-yaz">Bir süre de böyle çalıştı, bacağı protezli olarak...</span></p>

    <p class="duz-yaz1" xml:lang="tr"><span class="duz-yaz">Miralay Reşad Bey’i bilir misin, İstiklal Savaşımız’ın o kahramanını?</span></p>

    <p class="duz-yaz1" xml:lang="tr"><span class="duz-yaz">Afyon’da almış emri, şu saate kadar karşı tepe ele geçirilecek diye.</span></p>

    <p class="duz-yaz1" xml:lang="tr"><span class="duz-yaz">Hücum üstüne hücum!</span></p>

    <p class="duz-yaz1" xml:lang="tr"><span class="duz-yaz">Olmamış, tepeyi emir verilen o saate kadar düşürememiş.</span></p>

    <p class="duz-yaz1" xml:lang="tr"><span class="duz-yaz">Top mermisi de bitmiş...</span></p>

    <p class="duz-yaz1" xml:lang="tr"><span class="duz-yaz">Çekilmiş bir köşeye, çıkarmış beylik tabancasını, bir kurşun!</span></p>

    <p class="duz-yaz1" xml:lang="tr"><span class="duz-yaz">İntihar etmiş, emri zamanında yerine getiremediği için...</span></p>

    <p class="duz-yaz1" xml:lang="tr"><span class="duz-yaz">Bu vatan toprakları böyle kazanıldı.</span></p>

    <p class="duz-yaz1" xml:lang="tr"><span class="duz-yaz">Kimse unutmasın kahraman vatan evlatlarını!</span></p>

    <p class="duz-yaz1" xml:lang="tr"><span class="duz-yaz">Ne İstiklal Savaşımız unutulsun, ne Güneydoğu’da bölücü teröre verilen mücadele!”</span></p>

    <p class="duz-yaz1" xml:lang="tr"><span class="duz-yaz">Emekli Orgeneral Necati Özgen.</span></p>

    <p class="duz-yaz1" xml:lang="tr"><span class="duz-yaz">3. Ordu komutanlarından.</span></p>

    <p class="duz-yaz1" xml:lang="tr"><span class="duz-yaz">Güneydoğu’nun yangın yeri olduğu 1991-1993 yıllarının fırtınalı döneminde, korgeneral rütbesiyle Jandarma Asayiş komutanı olarak Diyarbakır’da görev yaptı.</span></p>

    <p class="duz-yaz1" xml:lang="tr"><span class="duz-yaz">Ömer Yüzbaşı’nın bacağının nasıl koptuğunu anlatırken gözleri doluyor.</span></p>

    <p class="duz-yaz1" xml:lang="tr"><span class="duz-yaz">Belli etmek istemiyor.</span></p>

    <p class="duz-yaz1" xml:lang="tr"><span class="duz-yaz">Gözlerini benden kaçırıyor.</span></p>

    <p class="duz-yaz1" xml:lang="tr"><span class="duz-yaz">Necati Özgen Paşa:</span></p>

    <p class="duz-yaz1" xml:lang="tr"><span class="duz-yaz">“Çok şehit verdik, çoğu kucağımda öldü!” diyor, yüzünü denize dönerek...</span></p>

    <p class="ikon" xml:lang="tr"><span><img alt="icon2a.jpg" class="generated-style1" src="../Images/icon2a_fmt.jpeg"/></span></p>
  </div>
</body>
</html>