<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
<head>
  <title>KURTLER-9.xhtml</title>
  <link href="../Styles/stylesheet.css" rel="stylesheet" type="text/css"/>
  <style type="text/css">
/*<![CDATA[*/

  @page {
    margin-bottom: 10pt;
    margin-top: 10pt
    }
  @font-face {
    font-family: Serif12 Beta;
    font-style: normal;
    font-weight: normal;
    src: url(../Fonts/Serif12BetaRoman0001.ttf)
    }
  @font-face {
    font-family: Serif12 Beta;
    font-style: normal;
    font-weight: bold;
    src: url(../Fonts/Serif12BetaBold0001.ttf)
    }
  @font-face {
    font-family: Gill Sans;
    font-style: normal;
    font-weight: normal;
    src: url(../Fonts/GillSans0001.ttc)
    }
  @font-face {
    font-family: Serif6 Beta;
    font-style: normal;
    font-weight: normal;
    src: url(../Fonts/Serif6BetaItalic0001.ttf)
    }
  @font-face {
    font-family: Helvetica Neue LT Std;
    font-style: normal;
    font-weight: normal;
    src: url(../Fonts/HelveticaNeueLTStd-Cn0001.ttf)
    }
  /*]]>*/
  </style>
</head>

<body class="calibre">
  <div class="generated-style" id="kurtler">
    <div class="calibre2" id="calibre_pb_0"/>

    <h1 class="bolum-ad" id="toc-anchor" xml:lang="tr"><span class="bolum-ad1">9</span></h1>

    <h2 class="bolum-ad-2-sat-r" id="toc-anchor-1" xml:lang="tr"><span class="bolum-ad1">Yılanın başı: Suriye</span></h2>

    <p class="bold-yaz-ortal" xml:lang="tr"><span class="bold-yaz">“Şemdin Sakık’ı, şerefsizi erken aldık!” - Çevik Bir, Erol Özkasnak ve Andıç Olayı - Mehmed Ali Birand’ın “andıç”ı - Amerikalı albay: “Çare yok, İsrail’le anlaşacaksınız.” - Kara Kuvvetleri Komutanı Ateş’ten Suriye’ye bomba! - Ecevit, askerin Suriye tavrından tedirgin - Suriye’ye sopa politikası - Mısır Dışişleri bakanı: “Apo artık Suriye’de değil!”</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">Şam, 1999 yılı mart ayı</span></p>

    <p class="duz-yaz1" xml:lang="tr"><span class="duz-yaz">Kulağıma eğiliyor:</span></p>

    <p class="duz-yaz1" xml:lang="tr"><span class="duz-yaz">“Şemdin Sakık’ı, şerefsizi erken aldık!”</span></p>

    <p class="duz-yaz1" xml:lang="tr"><span class="duz-yaz">Şıkır şıkır bir meyhane. Masa öylesine donatılmış ki! Humus da var, çiğköfte de. Karides de, balık da. İçliköfte de, acılı kebap da. Bekaa Vadisi’nin kırmızı şarabı da, İskoç viskisi de...</span></p>

    <p class="duz-yaz1" xml:lang="tr"><span class="duz-yaz">Ama en çok “arak” içiliyor, Arap rakısı. En makbulü de Lübnan arakı.</span></p>

    <p class="duz-yaz1" xml:lang="tr"><span class="duz-yaz">Buzlu kadehler, “yallah yallah!”</span></p>

    <p class="duz-yaz1" xml:lang="tr"><span class="duz-yaz">Masa, etraf keyifli. Çalgıcılar meyhanenin orta yerinde çalıyor. Darbuka, keman, akordeon. Şarkıcı kadın boylu boslu. Kocaman göğüsleri dekoltesinden taşıyor. Arap Sophia Loren’i! İç bayıltıcı söylüyor. Her masaya ilgisi başka. Gerdan kırıyor, göz kırpıyor.</span></p>

    <p class="duz-yaz1" xml:lang="tr"><span class="duz-yaz">Karşımdaki adam göbekli, ehli keyif bir tip. Bir fırt nargile çekiyor, bir fırt buzlu viski yuvarlıyor. Şarkıcıyı süzerken, elindeki sarı kehribar tespih şakır da şakır. Sonra yine nargilesini fokurdatıyor, buzlu viskisinden bir yudum içiyor. Bir çatal humus, bir çatal çiğköfte...</span></p>

    <p class="duz-yaz1" xml:lang="tr"><span class="duz-yaz">Göz ucuyla yan masayı izliyorum.</span></p>

    <p class="duz-yaz1" xml:lang="tr"><span class="duz-yaz">Kadınlar çoğunlukta. Giyimi kuşamı yerinde, hoş kadınlar, Arap kadınları. İlginç, hepsi nargile içiyor. Marpuçlar ellerinde, devamlı tüttürüyorlar. Tütün değil, elma nargilesiymiş kadınlarınki...</span></p>

    <p class="duz-yaz1" xml:lang="tr"><span class="duz-yaz">Şarkıcı kadın masaların arasında dolaşıyor. Baygın sesiyle uzata uzata söylüyor. Buzlu Lübnan arakları “yallah yallah” gidiyor. Entarili garson, elinde dumanı tüten ocakla nargile ateşlerini tazeliyor.</span></p>

    <p class="duz-yaz1" xml:lang="tr"><span class="duz-yaz">Sanıyorum, bizim “Özel Kuvvetler”den. Bütün hayatı Güneydoğu’da, PKK’ya karşı geçmiş. Anlattıkları bazen irkiltici...</span></p>

    <p class="duz-yaz1" xml:lang="tr"><span class="duz-yaz">Şam’da tesadüfen tanıştım.</span></p>

    <p class="duz-yaz1" xml:lang="tr"><span class="duz-yaz">Kulağıma eğiliyor:</span></p>

    <p class="duz-yaz1" xml:lang="tr"><span class="duz-yaz">“Şemdin Sakık, Apo’ya karşı yeni bir örgüt kurmuştu. Hatta biz bir miktar silah da vermiştik, birbirlerini yesinler diye... Biraz daha bıraksaydık iyi olabilirdi. Erken aldık şerefsizi...”</span></p>

    <p class="ara-spotlar-tek-sat-r" xml:lang="tr"><span class="bold-yaz">Andıç...</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">14 nisan 1998</span></p>

    <p class="duz-yaz1" xml:lang="tr"><span class="duz-yaz">Medyada manşet haberler çığlık çığlığa:</span></p>

    <p class="duz-yaz1" xml:lang="tr"><span class="duz-yaz">“Apo’nun sağ kolu Şemdin Sakık yakalandı. Genelkurmay’ın Yarasa Harekâtı adını verdiği operasyonla Kuzey Irak’ta, Dohuk’taki evinin yakınında pusuya düşürülüp helikopterle Türkiye’ye getirildi. Harekâtı, Genelkurmay Başkanlığı Özel Kuvvetler Komutanlığı’na bağlı ‘A timleri’ gerçekleştirdi.”</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">22 nisan 1998</span></p>

    <p class="duz-yaz1" xml:lang="tr"><span class="italik-yaz">Sabah</span><span class="duz-yaz">’ın manşeti:</span></p>

    <p class="duz-yaz1" xml:lang="tr"><span class="duz-yaz">“Sakık’tan şok isimler! Apo’nun sağ kolu müthiş itiraflarda bulunuyor; haraç veren işadamları, destek veren sanatçı ve gazetecileri sıralıyor. Şemdin Sakık, ifadesinin gazetecilerle ilgili bölümünde şu çarpıcı cümleyi kullanıyor: ‘Öcalan, menfaatine düşkün gazetecilerin kim olduğunu çok iyi tespit etmişti...’”</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">25 nisan 1998</span></p>

    <p class="duz-yaz1" xml:lang="tr"><span class="italik-yaz">Hürriyet</span><span class="duz-yaz">’in manşeti:</span></p>

    <p class="duz-yaz1" xml:lang="tr"><span class="duz-yaz">“Sakık’ın ifadesini açıklıyoruz.</span></p>

    <p class="duz-yaz1" xml:lang="tr"><span class="duz-yaz">Dehşet itirafları!</span></p>

    <p class="duz-yaz1" xml:lang="tr"><span class="duz-yaz">Öcalan bazı gazetecilere para veriyordu.”</span></p>

    <p class="duz-yaz1" xml:lang="tr"><span class="duz-yaz">Bu gazetecilerin kimler olduğu haberde yoktu. Ortalık çalkalanmaya başladı. Kimdi bu gazeteciler? Oktay Ekşi’nin</span> <span class="italik-yaz">Hürriyet</span><span class="duz-yaz">’teki başyazısı, “Alçakları tanıyalım” başlığını taşıyordu. Cumartesi günü öğleden sonra.</span> <span class="italik-yaz">Sabah</span> <span class="duz-yaz">gazetesindeki odamda yazımı yazıyorum. Fatih Çekirge’den, Ankara temsilcimizden telefon:</span></p>

    <p class="duz-yaz1" xml:lang="tr"><span class="duz-yaz">“Şemdin Sakık’ın isimleri sızdırıldı: Mehmet Ali Birand, Cengiz Çandar... Postmodern darbe süreci...”</span></p>

    <p class="duz-yaz1" xml:lang="tr"><span class="duz-yaz">Ve ekliyor:</span></p>

    <p class="duz-yaz1" xml:lang="tr"><span class="duz-yaz">“Hasan Abi, lütfen sen karışma bu işe! Bu iş derin...”</span></p>

    <p class="duz-yaz1" xml:lang="tr"><span class="duz-yaz">Mehmet Ali’yle, Cengiz’le konuştum. Birand, Genelkurmay İkinci Başkanı Orgeneral Çevik Bir’i suçladı. “Kalbim rahat” diye ekledi. Olacak şey değil! İnanmıyorum. Ama anlaşılan o ki bu konuyu yazamayacağız</span> <span class="italik-yaz">Sabah</span><span class="duz-yaz">’ta...</span></p>

    <p class="duz-yaz1" xml:lang="tr"><span class="duz-yaz">Birand, yarınki köşesine şöyle bir not koyuyor:</span></p>

    <p class="duz-yaz1" xml:lang="tr"><span class="duz-yaz">“Şemdin Sakık, Diyarbakır’daki sorgulaması sırasında gerçekten müthiş itiraflarda bulunmuş. Ancak bu arada para karşılığı konuşan veya yazanlar arasına bizim de adımızı karıştırmış. Kahkahalarla güldüm. Bundan önce de CIA’dan, KGB’den para aldığıma dair aynı tip lekelemeler olmuştu. Onlara da gülüp geçmiştim. Listeye bakalım daha neler eklenecek? Hep diyorum ya, gazetecilik zor meslek...”</span></p>

    <p class="duz-yaz1" xml:lang="tr"><span class="duz-yaz">Cengiz Çandar’ın bugünkü yazısı, “Biz ve bazıları” başlığını taşıyor. Meksikalı düşünür-yazar Octavio Paz’ın ölümü üzerine. Paz’ın</span> <span class="italik-yaz">Yalnızlığın Labirenti</span> <span class="duz-yaz">isimli başyapıtından şu alıntıyı koymuş yazısına:</span></p>

    <p class="duz-yaz1" xml:lang="tr"><span class="duz-yaz">“Hâkim olan estetik, manevî ve siyasî düşüncelerden koptum ve derhal dogmalarıyla önyargılardan pek emin olan çok kişi tarafından saldırıya uğradım. Bugün bu kavgaların hayırlı olduğu kanısındayım. Eğer bir yazar kabul görürse, çok yakında reddedilecek ya da unutulacak demektir. Sorun yaratan bir yazar olmak için yola çıkmamıştım, ama eğer böyle olmuşsam, tümüyle tövbe etmez birisiyim.”</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">26 nisan 1998</span></p>

    <p class="duz-yaz1" xml:lang="tr"><span class="italik-yaz">Sabah</span><span class="duz-yaz">’ın manşeti:</span></p>

    <p class="duz-yaz1" xml:lang="tr"><span class="duz-yaz">“Sakık’tan şok iddialar... Sakık, Mehmet Ali Birand ve Cengiz Çandar’ın da aralarında bulunduğu bir grup gazeteci için de suçlayıcı ifadeler kullandı.’”</span></p>

    <p class="duz-yaz1" xml:lang="tr"><span class="italik-yaz">Hürriyet</span><span class="duz-yaz">’in manşeti:</span></p>

    <p class="duz-yaz1" xml:lang="tr"><span class="duz-yaz">“İfadedeki isimler... Şemdin Sakık: ‘Abdullah Öcalan bana Mahir Kaynak, Mahir Sayın, Cengiz Çandar, Mehmet Ali Birand ve Yalçın Küçük’ün isimlerini söyledi.’”</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">27 nisan 1998</span></p>

    <p class="duz-yaz1" xml:lang="tr"><span class="duz-yaz">Zafer Mutlu:</span></p>

    <p class="duz-yaz1" xml:lang="tr"><span class="duz-yaz">“Örtülü 12 Eylül yaşıyoruz.”</span></p>

    <p class="duz-yaz1" xml:lang="tr"><span class="italik-yaz">Sabah</span><span class="duz-yaz">’ta Mehmet Ali Birand’ın işine son verildi. Zafer kendisine “Seni daha fazla taşıyamayız” demiş... Cengiz Çandar bir süre yazı yazmayacak. Fatih Çekirge, “Cavit Çağlar’a dönüyorlar. Cengiz ile Taha Akyol’un programı da kalkacak” dedi. Mahir Kaynak’ın</span> <span class="italik-yaz">Aktüel</span> <span class="duz-yaz">dergisindeki köşesi kaldırıldı.</span></p>

    <p class="duz-yaz1" xml:lang="tr"><span class="duz-yaz">Asker bastırdı, Mehmet Ali gitti, Cengiz askıya alındı.</span></p>

    <p class="duz-yaz1" xml:lang="tr"><span class="duz-yaz">Yazamıyorum, yazsam girmeyecek.</span></p>

    <p class="duz-yaz1" xml:lang="tr"><span class="duz-yaz">Ahmet Altan</span> <span class="italik-yaz">Milliyet</span><span class="duz-yaz">’ten gittiği zaman yazmıştım. Canım sıkkın. Mesleğimin gereğini yerine getiremiyorum. Düşündüğümü yazamıyorum, “Para aldıklarına ilişkin iddialar gülünç, inanmıyorum” diye...</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">29 nisan 1998</span></p>

    <p class="duz-yaz1" xml:lang="tr"><span class="duz-yaz">Mehmet Ali Birand dün akşam Show TV’de, “32. Gün”le canlı yayındaydı.</span> <span class="italik-yaz">Sabah</span><span class="duz-yaz">’ın koridorlarında “Erol Aksoy kadar olamadık” diye sesler kulaklara çalınıyordu. Cengiz Çandar’la ilgili ambargo kalktı, yazılarına başlıyor. “Dinç Bey öyle istedi” diyorlar. Gazeteci milletinin morali bozuk. Direnemez miydik? Bu soru bizim kuliste çok soruluyor bugünlerde...</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">30 nisan 1998</span></p>

    <p class="duz-yaz1" xml:lang="tr"><span class="duz-yaz">Amerika’nın Ankara büyükelçisi Mark Parris, Dinç Bilgin’i ziyarete geldi. Beni ve Cengiz’i de çağırdı Dinç Bey. Birand ve Çandar olayından konu açılınca, Amerikalı büyükelçi sordu Dinç Bilgin’e, “Nasıl yardımcı olabiliriz?” diye... Birand’ın durumunu demokrasi ve basın özgürlüğü açısından rahatsız edici bulduklarını da diplomatik bir dille belirtti.</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">1 mayıs 1998</span></p>

    <p class="duz-yaz1" xml:lang="tr"><span class="duz-yaz">Genelkurmay İkinci Başkanı Çevik Bir, Erol Aksoy’u aramış. Birand’la ilgili olarak, “Daha hâlâ nasıl program yaptırıyorsunuz?” diye bastırmış. Aksoy da bunun üzerine Mehmet Ali’yi çağırıp özür dilemiş...</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">6 mayıs 1998</span></p>

    <p class="duz-yaz1" xml:lang="tr"><span class="duz-yaz">Genelkurmay Genel Sekreteri Tümgeneral Erol Özkasnak, Cengiz Çandar’ın yazılarının kesilmesi için telefonda Zafer Mutlu’ya bastırmış. “Herkes bir sınavdan geçiyor, herkes o sınavda yerini alacak” demiş...</span></p>

    <p class="duz-yaz1" xml:lang="tr"><span class="duz-yaz">Taha ile Cengiz’in NTV’deki programı kaldırıldı.</span></p>

    <p class="duz-yaz1" xml:lang="tr"><span class="duz-yaz">“Kışlaya dönüp bakma alışkanlığı” siyaset borsasında yine fena halde nüksetmiş durumda...</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">26 mayıs 1998</span></p>

    <p class="duz-yaz1" xml:lang="tr"><span class="italik-yaz">Radikal</span><span class="duz-yaz">’in manşeti:</span></p>

    <p class="duz-yaz1" xml:lang="tr"><span class="duz-yaz">“İtiraf muamması... Sakık’ın itirafları diye sunulan ifadeler, kolluk kuvvetleriyle Diyarbakır DGM’nin tutanaklarından farklı. İtirafların bazıları tutanaklarda yok; bazıları çarpıtılmış, bazılarına ise eklemeler yapılmış...</span></p>

    <p class="duz-yaz1" xml:lang="tr"><span class="duz-yaz">Gazeteciler hakkında basına yansıyan:</span></p>

    <p class="duz-yaz1" xml:lang="tr"><span class="duz-yaz">Basın mensupları arasında örgütün parayla yazdırdığı ve konuşturduğu çok ünlü kişiler bulunmaktadır. Para karşılığında konuşan ya da yazanlar arasında Mahir Sayın, Cengiz Çandar, Mehmet Ali Birand, Mahir Kaynak ve Yalçın Küçük bulunuyor.</span></p>

    <p class="duz-yaz1" xml:lang="tr"><span class="duz-yaz">Şemdin Sakık’ın ilk sorgusunda:</span></p>

    <p class="duz-yaz1" xml:lang="tr"><span class="duz-yaz">“Bu şahısların somut olarak bir ilişkisini duymadım. Fakat benim kanaatimce bunlar Türkiye için çalışan insanlar. Hatta Mahir Kaynak MİT’in adamı olabilir. Apo, tüm Türk basınını aynı gözle değerlendirir.”</span></p>

    <p class="duz-yaz1" xml:lang="tr"><span class="duz-yaz">Sakık’ın DGM ifadesi:</span></p>

    <p class="duz-yaz1" xml:lang="tr"><span class="duz-yaz">“Herhangi bir isme rastlanmadı.”</span></p>

    <p class="duz-yaz1" xml:lang="tr"><span class="italik-yaz">Radikal</span> <span class="duz-yaz">iyi iş yapmış...</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">30 mayıs 1998</span></p>

    <p class="duz-yaz1" xml:lang="tr"><span class="duz-yaz">Ankara’da güvenilir bir kaynaktan öğrendiklerim: Şemdin Sakık’ın ilk sorgusuna asker, MİT’i de almamış. Ve ilk sorgu videoya da çekilmemiş. MİT bozuk atıyormuş buna...</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">16 haziran 1998</span></p>

    <p class="duz-yaz1" xml:lang="tr"><span class="duz-yaz">Birand ve Cengiz’le ilgili olarak İstanbul Devlet Güvenlik Mahkemesi yürüttüğü soruşturma sonunda takipsizlik kararı verdi.</span></p>

    <p class="duz-yaz1" xml:lang="tr"><span class="duz-yaz">Pis bir dezenformasyon.</span></p>

    <p class="duz-yaz1" xml:lang="tr"><span class="duz-yaz">Ve bir hesaplaşma...</span></p>

    <p class="duz-yaz1" xml:lang="tr"><span class="duz-yaz">Mehmet Ali’nin 1988’deki Apo röportajı, yani bu atlatmayla bir tabuyu kırarak Türk basınında bir ilkin altına imza atması... Cengiz’in Turgut Özal’a yakınlığı ve özellikle Özal ve Iraklı Kürt liderler Barzanî ile Talabanî arasında mesajcılık yapması... Her ikisinin Kürt sorunu konusundaki farklı tutumları... Bunların askerde yarattığı birikmiş tepkilerden kaynaklanan bir hesaplaşma...</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">17 haziran 1998</span></p>

    <p class="duz-yaz1" xml:lang="tr"><span class="duz-yaz">Cengiz Çandar’ın</span> <span class="italik-yaz">Sabah</span><span class="duz-yaz">’taki köşesinde şu not vardı:</span></p>

    <p class="duz-yaz1" xml:lang="tr"><span class="duz-yaz">“Okumuşsunuzdur; Şemdin Sakık davasıyla ilgili soruşturmada benimle ve Mehmet Ali Birand’la ilgili olarak DGM’de takipsizlik kararı verildi. Hatırlarsınız; sözde ‘itiraflar’ın yayımlandığı 26 nisan pazar günü bu köşenin altında yine bir ‘not’ vardı ve bu notta ‘Muğlak ifadelerin ardına sığınılarak atılan çamur bana değemez. Şemdin Sakık’a yargı yolu açılmış olduğu için karanlık niyetlerin gün ışığına çıkacağından eminiz’ diye yazmıştım. ‘Temiz’ olduğumuz yargı yolunun başında gün ışığına çıktı. Gizli olması gereken hazırlık tahkikatı esnasında yürütülen bu iftiranın kaynağı da gün ışığına çıktığı vakit ‘hukuk devleti’ ve ‘demokrasi’ konusunda önemli bir ilerleme sağlamış olabileceğiz.”</span></p>

    <p class="duz-yaz1" xml:lang="tr"><span class="duz-yaz">İftiranın kaynağı kimdi?</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">4 aralık 1999</span></p>

    <p class="duz-yaz1" xml:lang="tr"><span class="italik-yaz">Milliyet</span><span class="duz-yaz">’teki yazımın başlığı:</span></p>

    <p class="duz-yaz1" xml:lang="tr"><span class="duz-yaz">“Gecikmiş bir yazı: Çevik Bir Paşa...”</span></p>

    <p class="duz-yaz1" xml:lang="tr"><span class="duz-yaz">Yazımın sonu şöyle:</span></p>

    <p class="duz-yaz1" xml:lang="tr"><span class="duz-yaz">Gazeteci milletinin Çevik Paşa’dan bir beklentisi var. Soruyu geçen gün</span> <span class="italik-yaz">Sabah</span><span class="duz-yaz">’taki köşesinde Cengiz Çandar sordu:</span></p>

    <p class="duz-yaz1" xml:lang="tr"><span class="duz-yaz">“Can Ataklı bir süre önce</span> <span class="italik-yaz">Öküz</span> <span class="duz-yaz">dergisinde yayımlanan söyleşisinde, ‘bir’ generalden söz ediyor ve ‘Bu general, Şemdin Sakık’ın ifadesine kendi yazdığı bir metni ekleyerek Cengiz Çandar ve Mehmet Ali Birand’ı suçladı; bu metin yayımlanmadığı takdirde gazeteyi batırmakla tehdit etti’ diyordu. Bu generalin Çevik Bir olduğu çeşitli gazetelerde ileri sürüldü. Öyle bir generalin olmuş olduğunu –doğal olarak– en başta ben biliyorum. Çevik Bir çıkıp, ‘Hayır, bu general ben değilim’ demezse, basın tarihimizdeki en çirkin komployu, o vakit sahip olduğu silah baskısıyla yapan bir kişi olarak şaibe altında kalacaktır. Unutmayın ki, o komplonun hedeflerinden biri olan Akın Birdal’a on dört kurşun saplanmış ve mucize kabilinden kurtulmuştu.”</span></p>

    <p class="duz-yaz1" xml:lang="tr"><span class="duz-yaz">Evet, Çevik Bir Paşa!</span></p>

    <p class="duz-yaz1" xml:lang="tr"><span class="duz-yaz">İki meslektaşım, Birand ile Çandar bir buçuk yıl önce çok haksız, çok ağır bir iftirayla karşı karşıya kalmışlardı. Bu olayın açıklığa kavuşturulmasını gazeteci milleti sizden bekliyor.</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">30 ekim 2000</span></p>

    <p class="duz-yaz1" xml:lang="tr"><span class="duz-yaz">Cengiz Çandar,</span> <span class="italik-yaz">Radikal</span><span class="duz-yaz">’de Neşe Düzel’e diyor ki:</span></p>

    <p class="duz-yaz1" xml:lang="tr"><span class="duz-yaz">“Bize PKK’dan para alıyorlar diye iftira atan haberi medyaya veren iki ismi kesinliğe yakın biliyordum: Çevik Bir ve Erol Özkasnak... Eski Deniz Kuvvetleri komutanı Güven Erkaya bir büyükelçiye, ‘Çevik Bir’e yanlış yaptıklarını söyledim. Bu döner, bumerang gibi gelir Genelkurmay’a çarpar’ demiş... Namus üzerine titreyen babam son aylarını kahrolarak geçirdi.”</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">31 ekim 2000</span></p>

    <p class="duz-yaz1" xml:lang="tr"><span class="duz-yaz">Andıç Olayı patladı!</span></p>

    <p class="duz-yaz1" xml:lang="tr"><span class="duz-yaz">Fazilet Partisi İstanbul Milletvekili Nazlı Ilıcak, TBMM Başkanlığı’na Başbakan Ecevit tarafından sözlü olarak yanıtlanması için bugün bir soru önergesi verdi. Önergenin birinci sorusu şöyle:</span></p>

    <p class="duz-yaz1" xml:lang="tr"><span class="duz-yaz">“Nisan 1998 tarihli ve dönemin Genelkurmay ikinci başkanı Çevik Bir’in olurunu taşıyan ‘Andıç’ başlıklı yazıda, PKK’lı terörist Şemdin Sakık’ın yakalanıp ifadesine başvurulmasından istifade edilerek, ‘bazı gazetecilerin kamuoyunda saygınlığının azaltılması, itibarının düşürülmesi, terör örgütüne destek sağladıkları iddialarıyla aleyhlerine kamuoyu oluşturulması’ talimatı verilmiştir. Can Ataklı</span> <span class="italik-yaz">Öküz</span> <span class="duz-yaz">dergisine verdiği beyanatta (ekim 1999), ‘Bir general, Şemdin Sakık’ın ifadesine kendi yazdığı metni ekleyerek Cengiz Çandar ile Mehmet Ali Birand’ı suçladı; bu metin yayımlanmadığı takdirde gazeteyi batırmakla tehdit etti’ diyordu. Acaba Can Ataklı’nın bahsettiği general, Andıç’a olur veren Çevik Bir mi?”</span></p>

    <p class="duz-yaz1" xml:lang="tr"><span class="duz-yaz">Soru önergesine ek olarak TBMM Başkanlığı’na verilen Andıç’ın Güçlü Eylem Planı bölümünün yedinci sayfası şöyle:</span></p>

    <p class="duz-yaz1" xml:lang="tr"><span class="duz-yaz">“Gazeteciler: M. Ali Birand, Cengiz Çandar, Yalçın Küçük, Yaşar Parlak, Mahir Kaynak, Mahir Sayın; ilave edilmesinin fayda sağlayacağı değerlendirilen Yavuz Gökmen, Altan kardeşler gibi.</span></p>

    <p class="duz-yaz1" xml:lang="tr"><span class="duz-yaz">Maksat: Adı geçen gazetecilerin kamuoyunda saygınlığının azaltılması ve itibarının düşürülmesi ile terör örgütüne sağladığı dolaylı destekle ilgili aleyhlerine kamuoyu oluşturulması.</span></p>

    <p class="duz-yaz1" xml:lang="tr"><span class="duz-yaz">Kullanılacak yöntem: Örgütün parayla her şeyi kendine müzahir gazetecilere yaptırdığının gazete sahiplerine, seçilen köşe yazarlarına ve televizyonlara aktarılması.</span></p>

    <p class="duz-yaz1" xml:lang="tr"><span class="duz-yaz">İcra edecek makam: GENSEK.</span></p>

    <p class="duz-yaz1" xml:lang="tr"><span class="duz-yaz">İcra zamanı: 5 mayıs 1998.”</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">2 kasım 2000</span></p>

    <p class="duz-yaz1" xml:lang="tr"><span class="duz-yaz">Andıç açıklaması...</span></p>

    <p class="duz-yaz1" xml:lang="tr"><span class="duz-yaz">Genelkurmay Başkanlığı Genel Sekreterliği’nden bugün yapılan açıklamada, “andıç”ın bir emir dokümanı olmaktan ziyade bilgilendirme olduğuna dikkat çekilerek, “Bir milletvekili tarafından illegal yollarla temin edilen ve basına dağıtılan belge de bu kapsamda bir belgedir” denildi. “Dokümanın başında ‘andıç’ kelimesi yer almaktadır. ‘Andıç’ karargâh içi çalışmalarda kullanılan bir emir ve uygulama dokümanından ziyade, karargâh içi ve dışı bilgilendirme faaliyetini öngören bir format durumundadır” diyen Genelkurmay açıklamasının bazı bölümleri şöyle:</span></p>

    <p class="duz-yaz1" xml:lang="tr"><span class="duz-yaz">“Unutulmaması gereken bir diğer husus ise birçok sanığın güvenlik kuvvetlerinde verdikleri ifadelerini, savcılık ve mahkeme ifadelerinde tamamen reddetmeleridir. Bütün bu durumlarda göz ardı edilemeyecek diğer bir konu da, terör örgütünün yurtdışından olduğu gibi maalesef yurtiçinden de uzun yıllar maddî ve manevî destekçi bulduğu gerçeğidir. Binlerce şehit verilmesi karşılığı çöküş sürecine giren örgütün sözde lider kadrosuyla röportajlar yapılarak, örgüte ve yandaşlarına moral ve toparlanma imkânı veren yayınlar, kanlı terör örgütünün başıyla Suriye’de müteaddit defalar görüşerek bir tür pazarlık yapan kişiler televizyon arşivlerinde ve toplumun hafızasında tazeliğini korumaktadır.”</span></p>

    <p class="duz-yaz1" xml:lang="tr"><span class="duz-yaz">Emekli Orgeneral Çevik Bir ise Genelkurmay açıklamasıyla ilgili olarak, “Ciddi ve sağduyulu çalışmaların hangi amaçlarla çarpıtılmak istendiği ortaya çıkmıştır. Ben bu açıklamaya aynen katılıyorum” demekle yetindi. (Bir not: bu kitabı yazarken, 24 ekim 2002 tarihinde Çevik Bir’den Andıç Olayı’na ilişkin bir açıklama istedim. Bugün için herhangi bir şey söylemek istemediğini, çünkü bazı konulara şimdilik giremeyeceğini, ileride konuşacağını belirtmekle yetindi, HC.)</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">4 kasım 2000</span></p>

    <p class="duz-yaz1" xml:lang="tr"><span class="italik-yaz">Sabah</span> <span class="duz-yaz">ile Cengiz’in yolları ayrıldı.</span></p>

    <p class="duz-yaz1" xml:lang="tr"><span class="duz-yaz">Genelkurmay’ı ve Çevik Bir’i eleştiren dünkü yazısı gazeteye girmedi Cengiz’in. Gerekçe, “Türk Silahlı Kuvvetleri’ne hakaret...”</span></p>

    <p class="duz-yaz1" xml:lang="tr"><span class="duz-yaz">İnternette dolaşan yazının giriş bölümü şöyle:</span></p>

    <p class="duz-yaz1" xml:lang="tr"><span class="duz-yaz">“Genelkurmay tarafından önceki gün yayınlanan açıklama, üslubu ve ‘en iyi savunma hücumdur’ zihniyetinin izleri bir yana bırakılırsa, tek kelimeyle bir ‘suç itirafı’dır. ‘Suç’ ortaya çıkmış ve Emekli Orgeneral Çevik Bir’in de içinde bulunduğu ‘suçlular’ da böylece belli olmuştur. Nitekim, birdenbire suskunluğundan sıyrılan Çevik Bir, ‘Açıklama güzel. Aynen katılıyorum. Benim yerime kendinizi koyun. Bunlar şahıs işi değil devlet işidir. Suçlanıyorsunuz ve cevap veremiyorsunuz. Teşekkür ediyorum’ diyerek Genelkurmay açıklamasından sevincini gizlemedi. Biz kendisine sevince kapılmakta acele etmemesini tavsiye ediyoruz. Genelkurmay açıklamasıyla asıl ortaya çıkan, bir ‘ahlaksız tertip’ ve önemlisi bir ‘hukuksuzluk’tur. Bu ülkede ‘hukuk devleti’ uygulaması egemen, ‘hukukun üstünlüğü’ söz konusu olduğu vakit, Çevik Bir’in sevinci ‘üzüntü’ye dönüşebilir. Çünkü ‘devlet adına’ da yapılmış olsa, ‘hukuku çiğneme’nin, insanlara iftira etmenin, insanların onuruyla oynamanın, kişi ve kuruluşlara karşı düzmece belgelerle komplo hazırlamanın mutlaka ‘cezaî bir sorumluluğu’ vardır. Genelkurmay’ın varlığını kabul ettiği ‘kişilik katli’ belgesiyle yapılan da, bir ‘hukuk cinayeti’dir ve bu cinayeti işleyen ‘hukuk canileri’nin yakasına yapışılmak zorundadır. ‘Karargâh içi ve dışı bilgilendirme faaliyeti’ uygulamaya sokulmuştur çünkü...”</span></p>

    <p class="ara-spotlar-ilk-sat-r" xml:lang="tr"><span class="bold-yaz">Tümgeneral Erol Özkasnak:</span></p>

    <p class="ara-spotlar-son-sat-r" xml:lang="tr"><span class="bold-yaz">“Tümüyle iftira...”</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">7 kasım 2000</span></p>

    <p class="duz-yaz1" xml:lang="tr"><span class="duz-yaz">Geçen ağustos ayında emekli olan Tümgeneral Erol Özkasnak, 28 Şubat Süreci dahil 1995-1998 arasında Genelkurmay genel sekreteriydi. Bugünkü</span> <span class="italik-yaz">Radikal</span> <span class="duz-yaz">gazetesinde Ömer Tarkan’a yaptığı açıklamalar ilginç. Yalnız “andıç” konusunda değil, askerin özellikle 1990’lı yılların ilk yarısında, PKK’ya karşı mücadelenin en sıcak olduğu dönemde basına bakışına da bir yerde ışık tutuyor.</span></p>

    <p class="duz-yaz1" xml:lang="tr"><span class="duz-yaz">“SORU: Sizin genel sekreterliğiniz döneminde Genelkurmay tarafından bir psikolojik harekât yapıldığı ve bu arada Şemdin Sakık’ın bazı gazetecilerle ilgili ifadelerinin tahrif edildiği iddia ediliyor.</span></p>

    <p class="duz-yaz1" xml:lang="tr"><span class="duz-yaz">ÖZKASNAK: Tamamıyla gerçekdışı bir iddia ve iftira. Genelkurmay Başkanlığı’nda hiçbir şey tahrif edilmez ve hiç kimse böyle bir şeye tevessül etmez. O dönemde uygulanan psikolojik harekâtın önemi hakkında bir özet vereyim. 1991-1993 arasında terör iyice azmış, baş edilmez hale gelmişti. O dönemde PKK’nın silahlı gücü propaganda gücünden daha büyüktü. Şehit cenazeleri, hastaneleri dolduran yüzlerce yaralı insan ve televizyon ekranlarında acılı anababaların feryatları... Halk moral bozukluğu, bezginlik içindeydi. Kimse oğlunu askere, özellikle Güneydoğu’ya göndermek istemiyordu. Baskın, çatışma, pusu haberlerinden sonra anababalar telefona sarılıp sabahlara kadar çocuklarını arıyorlardı.</span></p>

    <p class="duz-yaz1" xml:lang="tr"><span class="duz-yaz">Özellikle 1993 yılından itibaren alınan askerî tedbirlerle PKK askerî açıdan marjinal hale getirildi. PKK’nın teröristler üzerindeki baskısı artıp kırsalda hareketleri önlenince, PKK propaganda gücünü artırmak için gayretlerini yerli ve yabancı gazetecilere yoğunlaştırdı. Yapılamayan karakol baskınlarının yerini PKK yanlısı köşe yazıları ile PKK etkisiyle yazılan haberler aldı. PKK kampları ve Apo’yu ziyaret edenlerin başında Yunan milletvekilleri ve emekli generalleri ile bazı yerli yazarlar geliyordu. ‘Sayın Başkan’, ‘Sayın Apo’ diye hitap ediyorlardı. Teröristlerin kamplarına, eğitimlerine, dağdaki yaşamlarına ve hayatı idame yeteneklerine dair her gece televizyon kanallarında görüntüler yayınlanıyordu. Yani PKK teröristiyle Mehmetçik aynı kefeye koyuluyor, PKK’lıların insan haklarından söz ediliyordu.</span></p>

    <p class="duz-yaz1" xml:lang="tr"><span class="duz-yaz">SORU: Basın mensuplarını PKK unsurlarından daha tehlikeli mi buluyordunuz?</span></p>

    <p class="duz-yaz1" xml:lang="tr"><span class="duz-yaz">ÖZKASNAK: Hayır. Türk basınının büyük bir bölümü ve gazetecilerin çoğunluğu bu mücadeleyi desteklemişlerdir. Tabiî bunun istisnaları vardır. Örneğin İstanbul’da basılan</span> <span class="italik-yaz">Özgür Gündem</span> <span class="duz-yaz">gazetesi sanki savaş halinde bulunduğumuz bir ülkenin yayın organı gibiydi. Mehmetçik’ten düşman askeri gibi bahsediyor, PKK cinayetlerini ve pusularını başarı olarak okurlarına duyuruyordu.</span></p>

    <p class="duz-yaz1" xml:lang="tr"><span class="duz-yaz">Dünyanın hiçbir ülkesinde böyle bir şeye müsaade edilmez.</span> <span class="italik-yaz">Özgür Gündem</span><span class="duz-yaz">’in her sayısı için toplatma kararı çıkıyor, ne var ki, mahkeme kararı çıkıncaya kadar gazete dağıtılmış oluyordu. Diyarbakır’daki komutan inisiyatifini kullanıp mahkeme kararı gelinceye kadar gazete araçlarını bekletince, Basın Konseyi karar alıp bu uygulamanın basın özgürlüğüne aykırı olduğunu açıklamıştı. Hiçbir ülkede güvenlik kuvvetlerinin pusuya düşürülmesini zafer, müjde olarak bildiren bir yayın organına izin verilmez. İngiltere’de, İspanya’da İRA ve ETA örgütlerine karşı konan tahditleri söylememe gerek yok. Bunların hepsi biliniyor.</span></p>

    <p class="duz-yaz1" xml:lang="tr"><span class="duz-yaz">Öte yandan, bazı bölge muhabirleriyle gezici yayın merkezleri kuran televizyoncular, sınır içi veya ötesinde yapılacak operasyonlardan önce birliklerin yığınaklanması ve ileri intikalleri hakkında yoğun haber bombardımanı başlatıyor, bunun üzerine PKK unsurları yerlerini değiştiriyor ve birliklerimizin geçeceği bölgedeki mahdut sayıdaki yolları mayınlıyor veya pusu kuruyorlar, büyük masraflarla yapılan operasyonlar başarısız oluyor, kayıplarımız artıyordu. Öyle bir noktaya gelindi ki, Güneydoğu’da Türk Silahlı Kuvvetleri’nin PKK’ya karşı yürüttüğü meşru mücadele, 1994 yılına doğru verilen kayıplar ve basında çıkan olumsuz yorumlar nedeniyle, Amerikan hükûmetinin ve silahlı kuvvetlerinin Vietnam Savaşı’nda kendi kamuoyu önünde düştüğü olumsuz duruma benzemeye başlamıştı. Türkiye Cumhuriyeti hükûmeti ve Silahlı Kuvvetleri’nin PKK’yla mücadelesi, sınırları Lozan Antlaşması’yla çizilmiş kendi topraklarımızın üstünde, halkın refahı ve güvenliğini sağlamak üzere yaptığı bir iç güvenlik harekâtıydı. ABD’nin Vietnam’daki savaşı ise ideolojikti. Bu meşru mücadele maalesef bu ülkenin herkesçe bilinen odakları ve özellikle medya kullanılarak tartışılır hale getirildi. Bu tartışma, terör örgütüne çok önemli bir koz verdi. PKK, mücadelesinin boyutlarını değiştirdi ve süreyi uzatma imkânına kavuştu.</span></p>

    <p class="duz-yaz1" xml:lang="tr"><span class="duz-yaz">SORU: Bazı gazetecilerin PKK taraflısı yayın yaptıklarını öne sürmek de mi psikolojik harekâtın bir parçasıydı?</span></p>

    <p class="duz-yaz1" xml:lang="tr"><span class="duz-yaz">ÖZKASNAK: Böyle bir şey olmadı, olamaz. Psikolojik harekâtın temel öğelerinden biri doğruyu söylemektir. Biz de bunu yaptık. Psikolojik harekâtın belirli şahıslarla ilgisi yoktur. Söylenenin adı dezenformasyondur. Başta söylediğim gibi kimse böyle bir şey yapmamıştır. Genelkurmay’da kimsenin böyle bir şey yapmasına müsaade edilmez. Geçmişte yapılan ve hâlâ rastlanan PKK lehine yayınlar, yurtdışından enjekte edilen ve yurtiçindeki bazı hainlerce eyleme dönüştürülen dezenformasyon faaliyetleridir. Kendi yaptıklarını bize mal etmeye çalışıyorlar. Bunun nedeni, Türk Silahlı Kuvvetleri’nin, PKK’nın propaganda gücünü çökertmek için yaptığı psikolojik harekâtın başarıya ulaşması, karşı tarafın dezenformasyon harekâtının başarısızlığa uğramasıdır.</span></p>

    <p class="duz-yaz1" xml:lang="tr"><span class="duz-yaz">SORU: Yani Şemdin Sakık’ın 1998 nisan ayında gazetelere yansıyan ifadesi ‘fabrikasyon’ değil mi?</span></p>

    <p class="duz-yaz1" xml:lang="tr"><span class="duz-yaz">ÖZKASNAK: Fabrikasyon olduğuna inanmıyorum.</span></p>

    <p class="duz-yaz1" xml:lang="tr"><span class="duz-yaz">SORU: Kanıtı?..</span></p>

    <p class="duz-yaz1" xml:lang="tr"><span class="duz-yaz">ÖZKASNAK: Bu sorunun muhatabı ben değilim, Şemdin Sakık. Gidip ona sorun.”</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">Brüksel, 10 kasım 2000</span></p>

    <p class="duz-yaz1" xml:lang="tr"><span class="duz-yaz">Avrupa Birliği-Türkiye ilişkilerini izlerken</span> <span class="italik-yaz">Milliyet</span><span class="duz-yaz">’teki köşeme, “Asker, andıç, Avrupa standartları” başlıklı bir yazı yazdım. Girişine, 4 aralık 1999 tarihli yazımın son cümlesini koyarak başladım:</span></p>

    <p class="duz-yaz1" xml:lang="tr"><span class="duz-yaz">“Evet, Çevik Bir Paşa!</span></p>

    <p class="duz-yaz1" xml:lang="tr"><span class="duz-yaz">İki meslektaşım, Birand ile Çandar bir buçuk yıl önce çok haksız, çok ağır bir iftirayla karşı karşıya kalmışlardı. Bu olayın açıklığa kavuşturulmasını gazeteci milleti sizden bekliyor.”</span></p>

    <p class="duz-yaz1" xml:lang="tr"><span class="duz-yaz">Bu sorum yanıtsız kaldı.</span></p>

    <p class="duz-yaz1" xml:lang="tr"><span class="duz-yaz">Ses seda çıkmadı Çevik Bir Paşa’dan.</span></p>

    <p class="duz-yaz1" xml:lang="tr"><span class="duz-yaz">On bir ay boyunca herhangi bir açıklama yapmadı. Şimdi bu sessizliğin nedeni anlaşılıyor. Çünkü yaşanan bazı olayların ardındaki gerçek artık aydınlandı. Fazilet Partisi Milletvekili Nazlı Ilıcak’ın açıkladığı bir Genelkurmay belgesi, Çevik Bir Paşa’yla ilgili bazı iddiaların doğruluğunu sergiledi.</span></p>

    <p class="duz-yaz1" xml:lang="tr"><span class="duz-yaz">Neydi bu belge?</span></p>

    <p class="duz-yaz1" xml:lang="tr"><span class="duz-yaz">Askerî deyişle bir andıç. Genelkurmay bunun için ‘karargâh içi çalışmalarda kullanılan, bir emir ve uygulama dokümanından ziyade, karargâh içi bilgilendirme faaliyetini öngören bir format durumundadır’ diyor.</span></p>

    <p class="duz-yaz1" xml:lang="tr"><span class="duz-yaz">Olabilir.</span></p>

    <p class="duz-yaz1" xml:lang="tr"><span class="duz-yaz">Ancak bu ‘andıç’ın bazı senaryolar da üretilerek uygulandığı ortaya çıkmış durumda. Bu senaryoların bir parçası olarak Cengiz Çandar, Mehmet Ali Birand kamuoyu önünde vahim iftiralara, haksız, gerçekdışı suçlamalara hedef yapıldı. Kişilik hakları ağır biçimde yaralandı.</span></p>

    <p class="duz-yaz1" xml:lang="tr"><span class="duz-yaz">Aslında sözü uzatmak gerekmiyor.</span></p>

    <p class="duz-yaz1" xml:lang="tr"><span class="duz-yaz">Genelkurmay açıklamasıyla da doğrulanan bu ‘andıç’ın çerçevesini çizdiği olay ‘Avrupa standartları’na aykırıdır.</span></p>

    <p class="duz-yaz1" xml:lang="tr"><span class="duz-yaz">Hukuk devleti anlayışına aykırıdır.</span></p>

    <p class="duz-yaz1" xml:lang="tr"><span class="duz-yaz">Hukukun üstünlüğüne aykırıdır.</span></p>

    <p class="duz-yaz1" xml:lang="tr"><span class="duz-yaz">Ahlaka aykırıdır.</span></p>

    <p class="duz-yaz1" xml:lang="tr"><span class="duz-yaz">Demokrasilerde hiç kimse hukuku hiçe sayma özgürlüğüne sahip değildir. Bu bakımdan kimsenin ayrıcalığı yoktur. Adı hukuk devleti olan düzenlerde hiç kimsenin hukuku çiğneme özgürlüğü olamaz.</span></p>

    <p class="duz-yaz1" xml:lang="tr"><span class="duz-yaz">Hukuk devleti diyorsak, hukukun üstünlüğünden söz ediyorsak, ‘Avrupa standartları’nı önemsiyorsak, o zaman ‘Andıç Olayı’nın hesabını sormaktan başka çaremiz kalmaz.</span></p>

    <p class="duz-yaz1" xml:lang="tr"><span class="duz-yaz">Hukukun dili budur.</span></p>

    <p class="duz-yaz1" xml:lang="tr"><span class="duz-yaz">Türkiye’nin 1980’lerde, 1990’larda şiddet ve terör açısından nasıl acılı ve güç bir dönem yaşadığını çok iyi biliyorum. Sağduyu ve vicdan sahibi herkes gibi benim de PKK’ya karşı Silahlı Kuvvetlerimiz’in büyük özverilere katlanarak yıllar boyu vermiş olduğu mücadelenin haklı ve meşru olduğu konusunda en ufak bir kuşkum yok. Bu zor günler içinde şehit ve gazi olanlar, askerimizin katlandığı fedakârlıklar hiçbir zaman unutulmayacak. Ancak, altını birçok kez çizmiş olduğum bu gerçekler de bana iki noktayı hiçbir zaman unutturmadı:</span></p>

    <p class="duz-yaz1" xml:lang="tr"><span class="duz-yaz">Hukukun üstünlüğüne olan inancımı...</span></p>

    <p class="duz-yaz1" xml:lang="tr"><span class="duz-yaz">Ve gazetecilik mesleğimi...</span></p>

    <p class="duz-yaz1" xml:lang="tr"><span class="duz-yaz">Askerimizin Güneydoğu’daki mücadelesinin haklı ve meşru olduğunu savunurken, yeri geldiğinde hukukun üstünlüğü ve insan hakları açısından askeri eleştirmekten geri kalmadım. Yine bütün bu yıllarda Güneydoğu ve Kürt sorununu yakın takipte tutarak gazetecilik mesleğimin gereğini yapmaya çalıştım. Yorumlarımda ve bölücü terör ve şiddet karşısında ‘Birleşmiş Milletler gözlemci heyeti üyesi gibi’ tarafsız kalmadım. Fakat gerçeğin peşinde koşarken, benim gazeteciliğimin, haberciliğimin gerektirdiği nesnelliğe ters düşmemek için de elbet çaba sarf ettim. Daha önemlisi, ‘devlet yönetmek’ ile ‘gazetecilik yapmak’ arasındaki çizginin her zaman ayırdında oldum.</span></p>

    <p class="duz-yaz1" xml:lang="tr"><span class="duz-yaz">Gazetecinin de iyisi kötüsü vardır.</span></p>

    <p class="duz-yaz1" xml:lang="tr"><span class="duz-yaz">Gazeteci de insandır, yanılır, hata yapabilir.</span></p>

    <p class="duz-yaz1" xml:lang="tr"><span class="duz-yaz">Asker için de geçerlidir bunlar.</span></p>

    <p class="duz-yaz1" xml:lang="tr"><span class="duz-yaz">Genelkurmay Başkanı Orgeneral Kıvrıkoğlu geçen 30 Ağustos’ta gazetecilerle sohbet ederken, politikacıların kendilerini artık ‘Avrupa standartları’na uydurmalarını dilemişti.</span></p>

    <p class="duz-yaz1" xml:lang="tr"><span class="duz-yaz">Haklıydı.</span></p>

    <p class="duz-yaz1" xml:lang="tr"><span class="duz-yaz">O tarihteki bir yazımda Orgeneral Kıvrıkoğlu’nun bu haklılığını belirtirken, Avrupa standartları açısından askerin de kendisine artık çekidüzen vermesi gerektiğine işaret etmiştim. İşte ‘Andıç Olayı’ da bu konudaki kanımı güçlendirmiş oldu.</span></p>

    <p class="duz-yaz1" xml:lang="tr"><span class="duz-yaz">Sayın Kıvrıkoğlu,</span></p>

    <p class="duz-yaz1" xml:lang="tr"><span class="duz-yaz">Andıç Olayı, ‘Avrupa standartları’na gerçekten uymuyor.</span></p>

    <p class="duz-yaz1" xml:lang="tr"><span class="duz-yaz">Son bir not:</span></p>

    <p class="duz-yaz1" xml:lang="tr"><span class="duz-yaz">Yedi yıl keyifle çalıştığım</span> <span class="italik-yaz">Sabah</span> <span class="duz-yaz">gazetesinin Cengiz Çandar’la yollarını ayırırken, ona muamelesini ‘Avrupa standartları’na ters düştüğünü belirtmek isterim.”</span></p>

    <p class="ara-spotlar-tek-sat-r" xml:lang="tr"><span class="bold-yaz">Mehmet Ali Birand’ın “andıç”ı...</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">22 eylül 2002</span></p>

    <p class="duz-yaz1" xml:lang="tr"><span class="duz-yaz">Bu kitabı yazarken Mehmet Ali Birand’dan istediğim kendi kaleminden “andıç” öyküsü bugün e-mail’le geldi.</span></p>

    <p class="dar-paragraf" xml:lang="tr"><span class="dar-paragraf1">“Her şey aklıma gelirdi de, Türkiye’nin en saygın, en güvenilen, hep doğruyu yaptığı bilinen bir kurumu sayılan Silahlı Kuvvetler’in bir yalan üretip bunu yazılı emirle yayınlamak gibi amatörce bir oyuna gireceği aklıma gelmezdi. Aklıma gelmeyecek olan bir diğer husus da ‘para karşılığı yazmak’, daha da ötesi ‘PKK’yı para karşılığı öven yazılar yazmak’la suçlanmaktı.</span></p>

    <p class="dar-paragraf" xml:lang="tr"><span class="dar-paragraf1">1998’in nisan ayında TSK’nin muazzam başarılı bir operasyonla PKK’nın 2 numaralı komutanlarından Şemdin Sakık’ın Kuzey Irak’ta yakalandığı açıklandı. Aslında bu olayın hiç de söylendiği gibi olmadığı bir süre sonra anlaşılacaktı. Sakık çoktan Öcalan’a karşı tutum almış, hatta suikast girişiminde bulunmuş ve yakalanıp yargılanmış, ölüme mahkûm edildiği için de kaçıp Barzanî kuvvetlerine sığınmıştı. TSK, Barzanî’ye baskı yapıp Sakık’ın belirli bir gün ve saatte bilinen bir yoldan geçirilmesini sağlamış ve ‘kahramanca’ bir operasyonla ele geçirmişti.</span></p>

    <p class="dar-paragraf" xml:lang="tr"><span class="dar-paragraf1">İşte aralarında benim de bulunduğum bir grup insana karşı komplo fikri (hangi sivri akıllıdan çıktı bilmiyorum) Sakık’ın ilk sorgulaması sırasında belirmiş ve Genelkurmay İkinci Başkanı Orgeneral Bir’in imzasıyla andıç (memorandum) hazırlığı başlamış. Andıç daha ortaya çıkmadan önce ‘dersimin verileceği’nin işaretlerini alıyordum.</span> <span class="dar-paragraf-italik">Sabah</span> <span class="dar-paragraf1">gazetesi Ankara temsilcisi Fatih Çekirge, Bir-Özkasnak ikilisiyle çok iyi arkadaştı. Bana sık sık ‘Kendine dikkat et, sana ateş püskürüyorlar’ derdi. Dikkat edip de ne yapacaktım ki... Şemdin Sakık’ın yakalanmasından sonra andıçın ilk kokularını yine kendi gazetemden aldım. ‘Sakık konuşmuş ve çok ünlü gazetecilerin nasıl satın alındığını açıklamış’ deniyor, gerilim artırılıyordu.</span> <span class="dar-paragraf-italik">Hürriyet</span> <span class="dar-paragraf1">başyazarı Oktay Ekşi dahi ‘İçimizdeki alçaklar açıklanmalı’ diye yazı yazıyordu. Psikolojik savaş metotları uygulanıyordu.</span></p>

    <p class="dar-paragraf" xml:lang="tr"><span class="dar-paragraf1">Hiç üstüme alınmadığım gibi ciddiye de almadım. PKK’yla hiçbir ilgim, hiçbir temasım olmamıştı. Üç defa liderleriyle söyleşi yapmanın ve yayımlamanın dışında PKK’dan kimseyi tanımazdım. Genelkurmay Başkanlığı’nın yalan ifade alabileceğini, yalan belgeler hazırlatıp kendi gibi düşünmeyenleri karalama kampanyasına girebileceğini düşünebilir miydim ?</span></p>

    <p class="dar-paragraf" xml:lang="tr"><span class="dar-paragraf1">1998 nisan ayında beklenmeyen oldu. Gözümü açınca</span> <span class="dar-paragraf-italik">Sabah</span> <span class="dar-paragraf1">ve</span> <span class="dar-paragraf-italik">Hürriyet</span> <span class="dar-paragraf1">gazetelerinde manşetten Şemdin Sakık’ın, bizlerin para karşılığı nasıl yazı yazdığımızı anlatan ifadeleri veriliyordu. Kanal D başta olmak üzere tüm kanallar vatana ihanetimizin (!) hikâyesini anlatıyorlardı.</span></p>

    <p class="dar-paragraf" xml:lang="tr"><span class="dar-paragraf1">İnanamadım.</span></p>

    <p class="dar-paragraf" xml:lang="tr"><span class="dar-paragraf1">Haberin kaynağını araştırdım. Antetsiz bir kâğıt üstünde Sakık’a ait sözler yazılı. Nereden fakslandığı belli değil. Ancak arkadaşlar, Genelkurmay Genel Sekreterliği’nden geldiğini kulağıma fısıldamakta gecikmediler.</span></p>

    <p class="dar-paragraf" xml:lang="tr"><span class="dar-paragraf1">Basın bu haberlerle çalkalanırken başıma daha da büyük bir taş düştü.</span> <span class="dar-paragraf-italik">Sabah</span> <span class="dar-paragraf1">gazetesi sahibi Dinç Bilgin, Çevik Bir’e sevimli görünmek istediğinden veya aldığı direktifi yerine getirmek için o dönemde genel yayın yönetmeni olan Zafer Mutlu’ya benim kovulmam ve Cengiz Çandar’ın yazılarının da askıya alınması direktifini verdi. Anında da uygulamaya sokuldu. Bir yalana kurban gitmiş, daha da kötüsü gazetemden kovulmuştum. Böylece, gazetemin de bu iddialara inandığı ve beni cezalandırdığı izlenimi veriliyordu.</span></p>

    <p class="dar-paragraf" xml:lang="tr"><span class="dar-paragraf1">Tam bir karalama kampanyası...</span></p>

    <p class="dar-paragraf" xml:lang="tr"><span class="dar-paragraf1">Hayatımda hiçbir zaman böylesine çaresiz kalmamıştım. Şemdin Sakık’ın söylediklerinin gerçeklerle ilişkisi olmadığını kimseye anlatamazdım. Savcılığa başvurdum ve soruşturma başlatmalarını, ifademin alınmasını istedim. Başsavcı güldü... ‘Mehmet Ali Bey, elimizde böyle bir ifade yok. Suç yokken sizi nasıl sorgulayabilirim?’ dedi.</span></p>

    <p class="dar-paragraf" xml:lang="tr"><span class="dar-paragraf1">Ertesi gün İnsan Hakları Derneği Başkanı Akın Birdal vurulunca, durumun vahameti daha da arttı. Güvenlik kuvvetlerinin kullandığı mafya grupları durumdan vazife çıkarıp harekete geçmişlerdi.</span></p>

    <p class="dar-paragraf" xml:lang="tr"><span class="dar-paragraf1">Açıkçası korktum.</span></p>

    <p class="dar-paragraf" xml:lang="tr"><span class="dar-paragraf1">Oğlum için, eşim Cemre için ve kendim için korktum. Serseri mayın gibi dolaşan gruplardan hangisinin askere sempatik görünmek için beni veya Cengiz’i hedef seçeceğini bilemezdim.</span></p>

    <p class="dar-paragraf" xml:lang="tr"><span class="dar-paragraf1">Haftalarca vurulma kaygısıyla yaşadık.</span></p>

    <p class="dar-paragraf" xml:lang="tr"><span class="dar-paragraf1">Çevik Bir-Erol Özkasnak ikilisi peşimi hiç bırakmadılar. Yok etmekte kararlıydılar.</span> <span class="dar-paragraf-italik">Sabah</span> <span class="dar-paragraf1">kapısını bana kapatmış, geriye ‘32. Gün’ü Show TV’den attırmak kalmıştı. Kanalın sahibi Erol Aksoy’a telefon edip ‘O adamı hâlâ ekranınızda tutuyor musunuz ?’ dediklerini kulaklarımla duydum. Tam bir ölüm kalım savaşıydı. Medyada da birkaç yürekli köşe yazarının dışında kimse kendini riske atmak istememiş olmalı ki sesleri çıkmadı. Belki onlar da askerin böylesine büyük bir yalan söyleyebileceğine inanmıyor ve bizleri suçlu görüyorlardı.</span></p>

    <p class="dar-paragraf" xml:lang="tr"><span class="dar-paragraf1">Haftalarca bu yalan rüzgârı estirildi. Sonunda bütün olayın bir yalan rüzgârı, aşağılık bir komplo olduğu anlaşıldı. Nazlı Ilıcak ‘andıç’ı ele geçirip yayımladı ve Genelkurmay da kabul etmek zorunda kaldı. Özellikle benim, Çevik Bir’in görev süresinin uzamamasına neden olduğum için ‘andıç’a sokulduğum daha sonraki yıllarda bana yürekli bazı komutanlar tarafından anlatıldı ve özür dilendi.</span></p>

    <p class="dar-paragraf" xml:lang="tr"><span class="dar-paragraf1">Ancak, Türk basını bu olayı hiçbir zaman derinliğine incelemedi. Sorumlularına soru sorulmadı. Genelkurmay Başkanlığı inceleme yapmadı. Normal bir demokraside büyük gürültüler yaratacak, parlamento tahkikatları açtıracak, Genelkurmay’da, Savunma Bakanlığı’nda istifalara yol açması gereken bir olay, ‘PKK terörüyle mücadele’ adına resmen görmezden gelindi. ‘Asker yaptıysa haklıdır’ mantığıyla uzun süre örtbas edildi. Bu, insanlarımızın bir bölümünün ‘devlet’e olan inancını azaltan, derin devletin çirkin yüzünü de gösteren bir anı olarak arşive kaldırıldı.</span></p>

    <p class="dar-paragraf" xml:lang="tr"><span class="dar-paragraf1">Tarihin cilvesine bakın ki, emekliye ayrıldıktan sonra Çevik Bir, cumhurbaşkanlığına aday olmak gafletinde bulundu. Canlı yayında medya tarafından topa tutuldu. Ertesi gün CNN Türk’te neden aday olmak istediğini anlatmak için karşıma oturmak zorunda kaldı. Tahmin edebileceği gibi Çevik Bir’in adaylığı en çok üç gün sürebildi. Bir dönemin amansız komutanı unutuldu gitti. Türkiye böylesine garip bir ülke. Hep belirli yıllar, belirli olaylar veya belirli insanların karıştıkları dönemlerin kavgaları yaşanıyor. Sonra iyisi de, kötüsü de unutuluyor. Hatta kimi zaman ‘hayatta veya ayakta kalabilmiş olanlar’ eskiyi unutup arkadaşlık dahi yapıyorlar.</span></p>

    <p class="dar-paragraf" xml:lang="tr"><span class="dar-paragraf1">Ancak ne olursa olsun, insanı çok yıpratıyor, çok kırıyor.”</span></p>

    <p class="ara-spotlar-tek-sat-r" xml:lang="tr"><span class="bold-yaz">Suriye: yılanın başı!</span></p>

    <p class="duz-yaz1" xml:lang="tr"><span class="duz-yaz">Şemdin Sakık’ın 1998’in nisan ayında yakalanması, PKK’ya karşı on dört yıldır verilmekte olan mücadelede bir başarı, bir dönüm noktası oldu. İçeride özellikle 1993-1994 yıllarından itibaren sürekli darbe yiyen PKK, dışarıda da sıkıştırılmaya başlanmıştı. 1995 Operasyonu’yla Kuzey Irak’ta kontrolü ele geçiren Türkiye, Suriye üzerinde Apo baskısını artırmıştı. Ankara’da, Dışişleri ve Genelkurmay koridorlarında “yılanın başı” olarak nitelenen Suriye’nin PKK desteğini kesmek bir numaralı hedefti.</span></p>

    <p class="duz-yaz1" xml:lang="tr"><span class="duz-yaz">Genelkurmay başkanlarından Doğan Güreş Paşa 1998’deki bir sohbetimizde şöyle demişti:</span></p>

    <p class="duz-yaz1" xml:lang="tr"><span class="duz-yaz">“Suriye, Türkiye’yle hiçbir zaman dost olmadı. Su yüzünden, Hatay yüzünden bize sürekli düşmanlık besledi. 1990’lı yılların başında Eşref Bitlis Paşa (uçak kazasında ölen Jandarma genel komutanı) kaç kere Şam’a gitti. Apo’nun Şam’daki evinin adresini, telefon numarasını, her şeyini verdi ama işe yaramadı. Adamlar kıllarını bile kıpırdatmadılar. Melanetlerini yapmaya devam ettiler.”</span></p>

    <p class="duz-yaz1" xml:lang="tr"><span class="duz-yaz">Suriye olmasa PKK Türkiye’nin başına bu kadar büyük bir bela kesilemezdi. Terör ve gerilla alanında büyük uzmanlardan Gérard Chaliand, elkitabı niteliğindeki</span> <span class="italik-yaz">Terrorismes et Guerillas</span><span class="duz-yaz">’da şöyle der:</span></p>

    <p class="duz-yaz1" xml:lang="tr"><span class="duz-yaz">“Başarılı bir gerillanın dış desteğinin ve özellikle ülke dışında üssünün olmaması çok nadirdir. Bu bağlamda sınırdaş ülke veya ülkelerin tavrı hayatî önemdedir. Maddî yardım büyük önem taşıyorsa da, uluslararası düzeyde siyasî ve moral destek, kamuoyu, özellikle de düşmanın kamuoyunu etkileme ve uluslararası forumlarda dolaylı yardım sağlama da aynı derecede önemlidir. Ancak, dış yardım içinde kuşkusuz en önemlisi üs ve sığınaktır. Üs ve sığınak gerillanın ciğerleridir. Bu yolla lojistik destek sağlanması için her şey yapılmalıdır. Lojistik hatları kesilmiş gerillanın sonu gelmiş demektir.” (G. Aktan,</span> <span class="italik-yaz">Radikal</span><span class="duz-yaz">, 30 ekim 1998)</span></p>

    <p class="duz-yaz1" xml:lang="tr"><span class="duz-yaz">Türkiye de lojistik hatları kesmenin peşindeydi.</span></p>

    <p class="duz-yaz1" xml:lang="tr"><span class="duz-yaz">Çünkü Suriye, kendisine karşı on dört yıldır teröre ev sahipliği yapan bir ülkeydi. Türkiye bu yüzden Suriye’ye sistemli biçimde baskı uygulamaya başladı. Apo baskısının altyapısını zamanla dış politikada da oluşturdu. Bu çerçevede, 1990’lı yıllarda İsrail’le ilişkilerini özellikle askerin ağırlığını koymasıyla geliştirdi. Böylece Suriye’ye yönelik vidayı sıkıştırmaya koyuldu. “Düşmanımın düşmanı” ilkesi Türk dış politikasında işlemeye başladı.</span></p>

    <p class="ara-spotlar-ilk-sat-r" xml:lang="tr"><span class="bold-yaz">Amerikalı albay: “Çaresi yok,</span></p>

    <p class="ara-spotlar-son-sat-r" xml:lang="tr"><span class="bold-yaz">İsrail’le anlaşacaksınız!”</span></p>

    <p class="duz-yaz1" xml:lang="tr"><span class="duz-yaz">İstanbul’da 1990 yılı nisan ayında tanıştığım Amerikalı bir albay, anımsıyorum, şöyle demişti:</span></p>

    <p class="duz-yaz1" xml:lang="tr"><span class="duz-yaz">“Çareniz yok, İsrail’le anlaşacaksınız. Başka türlü Suriye’yi yola getirmeniz güç.”</span></p>

    <p class="duz-yaz1" xml:lang="tr"><span class="duz-yaz">İsrail de yıllardır Türkiye’yle ilişkilerini geliştirmek için “Ortak düşman Suriye!” diyordu.</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">Kudüs, 1986 yılı kasım ayı</span></p>

    <p class="duz-yaz1" xml:lang="tr"><span class="duz-yaz">Uluslararası Basın Enstitüsü’nün (İİP) Yürütme Kurulu toplantısı için Kudüs’teyim. İsrail’in bir numaralı gündem maddesi Suriye. Hafif tertip uzamış, kırlaşmış mısır püskülü gibi badem bıyıklı İsrail Başbakanı İzak Şamir’le görüşmemizde şöyle dedi:</span></p>

    <p class="duz-yaz1" xml:lang="tr"><span class="duz-yaz">“Suriye, resmî ideolojisiyle, felsefesiyle İsrail’e karşı. Büyük bir ordusu var. İsrail konusunda halkının beynini durmaksızın yıkıyor. Başkan Hafız Esad, öyle anlaşılıyor ki, kendi halkını savaşa hazırlıyor. Uyanık olmalıyız.”</span></p>

    <p class="duz-yaz1" xml:lang="tr"><span class="duz-yaz">Dışişleri Bakanı Şimon Peres’e gelince...</span></p>

    <p class="duz-yaz1" xml:lang="tr"><span class="duz-yaz">Kendinden emin bir havası var. Tok sesle, tane tane konuşuyor. Siyasî açıklamalarına edebî renk katmaktan hoşlanıyor. Tolstoy hayranı. Sorularımızı yanıtlarken birkaç kez</span> <span class="italik-yaz">Harp ve Sulh</span><span class="duz-yaz">’tan,</span> <span class="italik-yaz">Anna Karenina</span><span class="duz-yaz">’dan aktarmalar yaptı. Peres de Suriye’yi İran ve Libya’yla birlikte terörü devlet olarak, yani resmen destekleyen ülkeler arasında saydı.</span></p>

    <p class="duz-yaz1" xml:lang="tr"><span class="duz-yaz">İsrail Dışişleri’nden üst düzeyde bir yetkiliyle sohbet ettim. “İsrail’in kuzeyinde, Türkiye’nin güneyinde ne komünist ne de Şiî bir ülke olmalı” dedi. Aynı yetkili, bir ara lafı punduna getirip, Türkiye’nin Suriye’ye karşı “yumuşak tutumuna akıl erdiremedikleri”ni belirtti. Bu arada petrol fiyatlarının düşmeye başladığını, bölgede konjonktürün değiştiğini, bu yüzden Türkiye’nin İsrail’le ilişkilerini geliştirme zamanının geldiğini belirtti. Arapların “pratik insanlar” oldukları için buna fazla ses çıkarmayacaklarını belirtti. Bu arada Suriye’nin terörist bir devlet olarak hem İsrail hem Türkiye’nin ortak düşmanı olduğunu vurgulamayı unutmadı.</span></p>

    <p class="duz-yaz1" xml:lang="tr"><span class="duz-yaz">Ancak 1980’lerde Ankara’daki hava farklıydı. Türkiye’nin İsrail’le ilişkilerinin gelişmesi, “özel” nitelik kazanmaya başlaması için 1990’ların beklenmesi gerekecekti. Türkiye 1980’lerde İsrail’le ilişkilerini temkinli götürürken, Suriye’ye de “düşman muamelesi” yapmaktan kaçınıyordu. PKK’ya Şam desteğinin elbette farkındaydı. Ancak Başbakan Özal Suriye’yle ilişkileri gerginleştirmeden götürmekten yanaydı. Tıpkı Yunanistan’la ilişkilerde olduğu gibi Suriye’yle de önce ekonomik ve ticarî ilişkileri geliştirmenin yararına inanıyordu. Bu sayede siyasal ilişkilerin de olumlu etkileneceğini, zamanla düzeleceğini düşünüyordu. Ayrıca 1980’ler Soğuk Savaş dönemiydi. Ve arkasında Sovyetler Birliği olan Suriye’nin güçlü bir ordusu vardı.</span></p>

    <p class="duz-yaz1" xml:lang="tr"><span class="duz-yaz">Suriye, PKK’yı neden yarattı?</span></p>

    <p class="duz-yaz1" xml:lang="tr"><span class="duz-yaz">Niçin destekledi?</span></p>

    <p class="duz-yaz1" xml:lang="tr"><span class="duz-yaz">Türkiye’nin başına bu belayı niçin sardı?</span></p>

    <p class="duz-yaz1" xml:lang="tr"><span class="duz-yaz">1980’lerin Ankara’sında bu soruları devlete sorduğunuz zaman yanıt daha çok su olurdu, Fırat’ın suları. Güneydoğu Anadolu Projesi, yani kısa adıyla GAP, Atatürk Barajı olurdu. 1980’in eylül ayında, İran ile Irak arasındaki savaşın patlamasını fırsat bilerek atılan Atatürk Barajı’yla birlikte Suriye’nin de PKK düğmesine bastığı genel kabul gören bir değerlendirmeydi.</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">Şanlıurfa, 1987 yılı temmuz ayı</span></p>

    <p class="duz-yaz1" xml:lang="tr"><span class="duz-yaz">Her biri 85 tonluk dev kamyonların homurtusu bütün gece susmadı. Sırtlarında kocaman kayalar bir gidiyor bir geliyorlar. Ortalık yeni aydınlanıyor. Sanki bir başka gezegen! Kurgu film benzeri bir ortam... Gün doğarken inşaat alanıyla çevresinde oluşan modern, ışıl ışıl kenti tepeden seyredince böyle duyguya kapılıyorum.</span></p>

    <p class="duz-yaz1" xml:lang="tr"><span class="duz-yaz">Atatürk Barajı inşaatı hızla ilerliyor. Her gün 1 milyar lira yutan bu olağanüstü projede halen 9 bin kişi çalışıyor. Geçen yıl gövdesi bu kadar belirgin değildi. Gelecek yıl su tutacak. Karakaya Barajı geçen yıl su tutmaya başlamıştı. Birkaç gün önce de ilk üniteleri devreye girdi, enerji üretimine geçti. Atatürk Barajı, Fırat Nehri üzerindeki “altın bilezikler”den üçüncüsü ve en büyüğü. Birincisi Keban. Temelini 1966’da Başbakan Demirel atmış. İkincisi Karakaya. Temelini yine Demirel atmış 1976’da. Atatürk Barajı’nın 29 ekim 1980’de temelini de atmak yine Başbakan Demirel’e nasip olacakken, araya 12 Eylül askerî darbesi girdi ve Kenan Evren tarafından atıldı. Geçen yıl da buralara Başbakan Özal’la gelmiştik. Konuşmalarında Suriye’ye çatmıştı ismini zikretmeden... 1986’nın haziran ayıydı. Dağların iki yamacının arasında görkemli bir beton anıt gibi yükselen Karakaya Barajı’nın su tutma törenine katılmıştık. Yalçın kayaların arasına beyaz bir bez gerilmişti, üstünde “Fabrika istiyoruz!” yazan.</span></p>

    <p class="duz-yaz1" xml:lang="tr"><span class="duz-yaz">Milat öncesinden beri geçiş yolu olarak kullanılan bir noktada, Fırat Nehri’nin üzerindeki Kömürhan Köprüsü’nün açılış törenini izlemek için helikopterle uçarken, altımızda bir toprak denizi gibi sonsuza doğru akıp giden Harran Ovası’nı heyecanla seyre dalmıştım.</span></p>

    <p class="duz-yaz1" xml:lang="tr"><span class="duz-yaz">GAP gerçekten heyecan verici bir proje!</span></p>

    <p class="duz-yaz1" xml:lang="tr"><span class="duz-yaz">Dağı taşı delmek, baraj ve santrallarla donatmak... Çatlamış, suya hasret toprağı düzenli suya kavuşturmak... Enerji üretimi... Yani insanın doğayla mücadelesi. Doğayı alt ederek kendi mutluluğu için kullanma savaşı. Her yıl buralara geldikçe, Türk mühendisinin, teknisyen ve işçisinin vahşi doğa koşullarındaki bu kavgasını gördükçe, kıvanç duymuştum.</span></p>

    <p class="duz-yaz1" xml:lang="tr"><span class="duz-yaz">Başbakan Özal’ın deyişiyle Doğu ve Güneydoğu’nun “makûs talihi” GAP’la yenilecek. Bir yandan Türkiye’nin elektrik enerjisi üretimi katlanırken, öbür yandan 200 milyon dönüm arazi sulanacak. Yani Çukurova’nın tam yedi katı büyüklüğündeki bir toprak parçası suyla buluşacak. Urfa Tüneli aracılığıyla sulanacak olan Harran Ovası’ndan ise yılda birden çok ürün alınacağı hesaplanıyor.</span></p>

    <p class="duz-yaz1" xml:lang="tr"><span class="duz-yaz">Bura insanının suya olan özlemini anlamak güç değil. Nereye gitseniz hep aynı pankartlar açılıyor:</span></p>

    <p class="duz-yaz1" xml:lang="tr"><span class="duz-yaz">“Su istiyoruz!”</span></p>

    <p class="duz-yaz1" xml:lang="tr"><span class="duz-yaz">Helikopterle Harran Ovası’nın üzerinde uçarken, altımızda kayıp giden boz renkteki toprağın suya olan hasreti kendini ilk bakışta belli ediyor. Dağların arasından yılan gibi kıvrılarak akan zümrüt yeşili Fırat suyunu Keban’la, Karakaya’yla, Atatürk Barajı’yla zapturapta almanın, enerjiye dönüştürmenin büyük önemi anlaşılıyor. Bölgede doğanın dizginlerini ele geçirdikçe, insanımızın yazgısı da değişecek. Ama Fırat Nehri suyunun dizginlerini ele geçirmek Suriye’yi rahatsız ediyordu. 1980’lerden 1990’lara doğru, Atatürk Barajı’nın gövdesinin her yıl yükseldiği yıllarda PKK’nın yükselen şiddet ve terörünü körüklemek için elinden geleni yapıyordu. Ama Türkiye bu yüzden GAP’ı bırakmadı. Atatürk Barajı’nın gövdesi her geçen yıl yükseldi. Ben de her yıl gazeteci olarak siyaset ve devlet erkânıyla birlikte en az bir kez gelerek bu gövdenin kademe kademe yükselişine tanık oldum.</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">Şanlıurfa, 25 temmuz 1992</span></p>

    <p class="duz-yaz1" xml:lang="tr"><span class="duz-yaz">Atatürk Barajı ve Hidroelektrik Santralı’nın hizmete giriş töreni. Bu töreni yaşamış olmaktan mutluyum. Sorunlu ve yoksul Güneydoğu’yla birlikte bütün ülkeye refah ve zenginliği, uygarlıkların beşiği olan Yukarı Mezopotamya topraklarına çağdaşlığın bereketini getirecek olan bir olayı yaşamak güzel.</span></p>

    <p class="duz-yaz1" xml:lang="tr"><span class="duz-yaz">Cehennem gibi yakan güneşin altında Başbakan Demirel, “Bu bizim bayramımızdır, Güneydoğu’nun bayramıdır” diyordu. Bütün Ankara, iktidarıyla, muhalefetiyle bütün siyaset kurumu ve devlet burada. Bir “GAP koalisyonu” oluşmuş! Cumhurbaşkanı Özal, Meclis Başkanı Cindoruk, Başbakan Demirel, Başbakan Yardımcısı İnönü, ana muhalefet lideri Yılmaz, Genelkurmay Başkanı Doğan Güreş ve eski cumhurbaşkanı Evren...</span></p>

    <p class="duz-yaz1" xml:lang="tr"><span class="duz-yaz">Günlüğümden törenle ilgili bir not:</span></p>

    <p class="duz-yaz1" xml:lang="tr"><span class="duz-yaz">Şeref tribününde yan yana oturan Demirel ile Evren’i izlemek ilginçti. Dünyanın başka neresinde darbeyi yapanla, darbe sonucu devrilen sonradan böyle bir araya gelebiliyor ki. Hele biri başbakan, öteki eski cumhurbaşkanı olarak. Yunanistan’da 1967 darbesini yapan cuntacılar hâlâ hapiste... Bizimki fazlasıyla nevi şahsına münhasır bir ülke...</span></p>

    <p class="duz-yaz1" xml:lang="tr"><span class="duz-yaz">Sıcak fena, boncuk boncuk terliyorum. Sözü suya, Dicle ve Fırat’ın sularına getiriyor Başbakan Demirel:</span></p>

    <p class="duz-yaz1" xml:lang="tr"><span class="duz-yaz">“Türkiye nasıl ki Arapların petrolü üzerinde hak iddia etmiyor, o zaman sizler de bizim suyumuz üzerinde hak iddia edemezsiniz.”</span></p>

    <p class="duz-yaz1" xml:lang="tr"><span class="duz-yaz">Özellikle Suriye’de rahatsızlık yaratacağı malum bu sözlerin. Atatürk Barajı’nın açılış töreninden bir hafta sonra Dışişleri Bakanı Hikmet Çetin’le Şam’a geldiğim zaman bu rahatsızlığın bütün izlerini görüyorum.</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">Şam, 2 ağustos 1992</span></p>

    <p class="duz-yaz1" xml:lang="tr"><span class="duz-yaz">Suriye Dışişleri Bakanı Faruk eş-Şara daha havaalanında Demirel’in suyla ilgili bu sözlerini “talihsizlik ve umut kırıcı gelişmeler” olarak niteledi. Kente giderken Hikmet Çetin’e, “Sokaktaki adamda ‘Türkiye suyumuzu kesiyor!’ havası var” diyordu.</span></p>

    <p class="duz-yaz1" xml:lang="tr"><span class="duz-yaz">Su korkusu!</span></p>

    <p class="duz-yaz1" xml:lang="tr"><span class="duz-yaz">“Ya Türkiye Ortadoğu’nun suyunu kontrol altına alırsa, ben ne yaparım?” Bu soru Şam’da suyla PKK, suyla terör arasındaki bağı kuruyor. Suyu güvence altına almak, sağlam anlaşmaya bağlamak için Türkiye’ye karşı PKK kartını oynuyor Suriye 1984’ten beri... İnsanı yakan o cehennem sıcağı gitti neyse. Akşam serinliğinde Kasiyun Tepesi’nden esen ılık rüzgâr. Bodur palmiyelerin yapraklarını hışırdatıyor, yaseminlerin iç bayıltıcı kokusunu taşıyor. Mükellef masalar havuz başında kurulmuş. Şırıl şırıl akan fıskıyelerin sesi, insanın içini kıpır kıpır yapan oynak Arap müziğine karışıyor. Masada yok yok. Çiğköftesinden sombalığına kadar. Beyaz takkeli garsonlar etrafta pervane gibi. Sıcak mezenin, kebabın biri gidiyor, biri geliyor. Arak, viski, bir iki şişe Fransız şarabı. Kadehler birbiri ardından gidiyor, yallah yallah diye... Gözler o ince belli dansözü arıyor, şıkır şıkır oynayacak. Bir türlü ortaya çıkmıyor ne yazık ki...</span></p>

    <p class="duz-yaz1" xml:lang="tr"><span class="duz-yaz">Uzun masada Suriyeli sekiz bakan ve ortalarında Dışişleri Bakanı Hikmet Çetin. Bir yanında Dışişleri Bakanı Faruk eş-Şara, diğer yanında İçişleri Bakanı Doktor Muhammed Herba oturuyor. Başbakan Demirel’in konuşması Şam’da müthiş tepki toplamış. Deniyor ki: “Türk-Amerikan-İsrail komplosu... Türkiye, Fırat suyunun yatağını değiştirecek... Başbakan Özal zamanında imzalanmış 1987 su protokolüne göre saniyede 500 metreküp olarak öngörülen suyu Türkiye artık bırakmayacak...”</span></p>

    <p class="duz-yaz1" xml:lang="tr"><span class="duz-yaz">Suriye İçişleri Bakanı Herba ülkesinin hiç de inandırıcı olmayan resmî görüşünü Hikmet Çetin’e tekrarlıyor:</span></p>

    <p class="duz-yaz1" xml:lang="tr"><span class="duz-yaz">“Bugün Suriye’de ve Suriye’nin kontrolündeki topraklarda PKK’nın hiçbir eğitim faaliyeti yok. Apo da Suriye’de değil.”</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">Şam, 19 ocak 1993</span></p>

    <p class="duz-yaz1" xml:lang="tr"><span class="duz-yaz">Suriye’nin başkentine bu kez Başbakan Demirel’in ziyaretini izlemek için geldim. Su konusunda Demirel, Başkan Hafız Esad’a, “Biz komşularımızı mağdur etmeyiz” derken, Esad da Demirel’e “Türkiye’yi rahatsız edecek, güvenliğini tehlikeye düşürecek teröre Suriye’nin desteği söz konusu olamaz” diye yanıt veriyordu.</span></p>

    <p class="duz-yaz1" xml:lang="tr"><span class="duz-yaz">Tabiî inandırıcı olamıyordu.</span></p>

    <p class="duz-yaz1" xml:lang="tr"><span class="duz-yaz">Demirel bu ziyaretinde Esad’a PKK lideri Apo’nun Şam’daki adresini, telefon numarasını verdi. Suriye diktatörü kâğıdı alıp cebine koydu ve “Araştıracağım” demekle yetindi. Başbakan Demirel’in ziyaretinden sonra Suriye ve Bekaa’daki bazı PKK kampları kapatılmadı değil. Hatta bazı resmî açıklamalarda PKK’dan “terör örgütü” olarak söz edildi. Ama gerçekte değişen bir şey olmadı. Yani Şam, PKK’yı destekleyerek Türkiye’ye verdiği büyük zararı, ya da bir başka deyişle “örtülü bir savaşı” kendisi bakımından “sıfır maliyet”le yürütmeye devam etti. Buna karşılık Türkiye’nin çerçevesi iyi çizilmiş bir stratejisi olduğu söylenemezdi. Oysa Türkiye, “meşru müdafaa” hakkını kullanarak, Suriye’nin çıkarlarına darbe indirebilir ya da indirebileceğini açıkça belli edebilirdi.</span></p>

    <p class="ara-spotlar-ilk-sat-r" xml:lang="tr"><span class="bold-yaz">Kara Kuvvetleri Komutanı Ateş</span></p>

    <p class="ara-spotlar-son-sat-r" xml:lang="tr"><span class="bold-yaz">Suriye’ye bombayı patlatıyor!</span></p>

    <p class="duz-yaz1" xml:lang="tr"><span class="duz-yaz">Türkiye’nin Suriye politikasında böyle bir vites değişikliği 1996 yılına kadar yapılmadı. 1996 yılı ocak ayında ise Türk Dışişleri Bakanlığı tarafından Suriye’ye verilen bir notayla da “sıfır maliyet” politikasının artık sona erdiği resmen ilan edilmiş oldu.</span></p>

    <p class="duz-yaz1" xml:lang="tr"><span class="duz-yaz">PKK’ya desteği devam ettiği ve terör örgütüyle Apo’yu kendi topraklarında barındırmaya devam ettiği sürece Suriye’ye karşı Türkiye’nin, “uygun gördüğü her türlü önleme başvurma hakkına sahip olduğu ve bu hakkını uygun gördüğü zamanda kullanacağı” Şam’a bildirildi. Ayrıca Türkiye, PKK ve Apo’yu teslim ya da sınır dışı etmedikçe, Suriye’yle ilişkilerini dondurma kararını alıyordu. “PKK desteği sona ermedikçe su dahil hiçbir konuyu sizinle görüşmeyiz” diyerek ilk kez noktayı koymuş olduk. Türkiye’nin 23 ocak 1996 tarihini taşıyan notasında Suriye’ye yönelik uyarıları şu noktalarda toplanıyordu:</span></p>

    <p class="dar-paragraf" xml:lang="tr"><span class="dar-paragraf1">– Suriye, PKK eylemcilerini yargılamalı ve PKK elebaşısı Abdullah Öcalan ile işbirlikçilerini Türkiye’ye iade etmelidir.</span></p>

    <p class="dar-paragraf" xml:lang="tr"><span class="dar-paragraf1">– Kontrolü altındaki topraklarda terörist eğitim kampları kurulmasına ve işletilmesine izin vermemelidir.</span></p>

    <p class="dar-paragraf" xml:lang="tr"><span class="dar-paragraf1">– PKK’ya silah temin etmemeli, lojistik malzeme desteğinde bulunmamalıdır.</span></p>

    <p class="dar-paragraf" xml:lang="tr"><span class="dar-paragraf1">– PKK üyelerine sahte kimlik kartları düzenlememelidir.</span></p>

    <p class="dar-paragraf" xml:lang="tr"><span class="dar-paragraf1">– Teröristlerin Türkiye’ye resmî yollardan girmelerine ve diğer yollardan sızmalarına sağladığı yardımı kesmelidir.</span></p>

    <p class="dar-paragraf" xml:lang="tr"><span class="dar-paragraf1">– Terörist örgütün propaganda faaliyetlerine izin vermemelidir.</span></p>

    <p class="dar-paragraf" xml:lang="tr"><span class="dar-paragraf1">– PKK’nın Suriye topraklarındaki tesis ve mahallerde faaliyette bulunmasına imkân sağlamamalıdır.</span></p>

    <p class="dar-paragraf" xml:lang="tr"><span class="dar-paragraf1">– Teröristlerin üçüncü ülkelerden (Avrupa, Yunanistan, Güney Kıbrıs, İran, Libya, Ermenistan) Kuzey Irak’a ve Türkiye’ye geçişlerine imkân tanımamalıdır.</span></p>

    <p class="dar-paragraf" xml:lang="tr"><span class="dar-paragraf1">– Bütün bu hususların ışığında, Suriye bu eylemlerinden vazgeçmediği takdirde, Türkiye, doğacak bütün sonuçlarıyla meşru müdafaaya başvurma ve can ve mal kaybından doğan zararların tazminini her şart altında talep etme hakkını saklı tutmaktadır.</span></p>

    <p class="duz-yaz1" xml:lang="tr"><span class="duz-yaz">Türkiye’nin bu notasına rağmen Suriye iki yıl daha, 1998 sonbaharına kadar istifini yine bozmadı. Kendince Türkiye’yi “uyutma politikası”nı sürdürdü. Bu arada, Türkiye içte PKK’yı adım adım çökertmeye götüren mücadelesini verirken, öbür yanda Suriye ve Arap dünyasında kıyametler koparan İsrail’le “özel ilişkileri”ni adım adım geliştirdi.</span></p>

    <p class="serifsiz-basl-k-11pt" xml:lang="tr"><span class="serifsiz-basl-k-11pt1">Tarih, 16 eylül 1998</span></p>

    <p class="duz-yaz1" xml:lang="tr"><span class="duz-yaz">Hatay’ın Reyhanlı ilçesi.</span></p>

    <p class="duz-yaz1" xml:lang="tr"><span class="duz-yaz">Suriye sınırındaki Hudut Bölük Komutanlığı’nı ziyaret eden Kara Kuvvetleri Komutanı Orgeneral Atilla Ateş bombayı patlattı:</span></p>

    <p class="duz-yaz1" xml:lang="tr"><span class="duz-yaz">“Suriye gibi komşular iyi niyetimizi yanlış tefsir ediyorlar. Apo denen eşkıyayı destekleyerek Türkiye’yi terör belasına bulaştırdılar. Türkiye, iyi ilişkiler konusunda gerekli çabayı gösterdi. Türkiye, beklediği karşılığı alamazsa, her türlü tedbiri almaya hak kazanacaktır. Artık sabrımız kalmadı.”</span></p>

    <p class="duz-yaz1" xml:lang="tr"><span class="duz-yaz">Bu bir dönüm noktasıydı.</span></p>

    <p class="duz-yaz1" xml:lang="tr"><span class="duz-yaz">Suriye sınırının sıfır noktasında Türk Silahlı Kuvvetleri tarafından hakiki mermilerle yapılacak büyük bir askerî tatbikat haberleri medyada yankılandı.</span></p>

    <p class="duz-yaz1" xml:lang="tr"><span class="duz-yaz">Savaş tamtamları çalıyordu.</span></p>

    <p class="duz-yaz1" xml:lang="tr"><span class="duz-yaz">Düğmeye ilk basan asker mi olmuştu?</span></p>

    <p class="duz-yaz1" xml:lang="tr"><span class="duz-yaz">Kimine göre öyleydi. Kara Kuvvetleri Komutanı Orgeneral Ateş’in bu çıkışından hükûmetin önceden haberdar olmadığı görüşü siyaset kulisinde yaygındı. Buna karşılılık o zaman Başbakanlık koltuğunda oturan Mesut Yılmaz’a göre düğmeye ilk basan kendisiydi. Tuncay Özkan’ın</span> <span class="italik-yaz">Operasyon</span> <span class="duz-yaz">isimli kitabında şöyle bir bölüm vardır:</span></p>

    <p class="duz-yaz1" xml:lang="tr"><span class="duz-yaz">“Dönemin başbakanı Mesut Yılmaz’la Öcalan yakalandıktan ve hakkındaki idam kararı Yargıtay’da onandıktan sonra çok özel bir söyleşi yapma fırsatım oldu. Yılmaz bu söyleşide Öcalan’la ilgili gelişmeleri şöyle anlattı:</span></p>

    <p class="duz-yaz1" xml:lang="tr"><span class="duz-yaz">‘Ben aslında Öcalan Suriye’yi terk etmeden çok önce, sanırım altı ay önce, Millî Güvenlik Kurulu’nda bu işin mutlaka Suriye üzerine baskıyı yoğunlaştırmak yoluyla çözülebileceğini dile getirdim. Ama o tarihte belli bir konsensus oluşmamıştı. Sonra komuta kademesinde bir değişiklik oldu. Yine bir Millî Güvenlik Kurulu toplantısından sonra yemek yedik. Kara Kuvvetleri Komutanı Atilla Ateş Paşa bana, bölgede görev yaptığını, bu işin tek çözüm yolunun Suriye üzerine baskı yapmak olduğunu, Suriye’nin ancak sert dilden anlayacağını, aksi takdirde PKK ve Öcalan himayesinin devam edeceğini söyledi. Ben ilk defa orada bir devlet politikasının oluşabileceğini düşündüm. Hatay’a, Hatay’ın kurtuluşu için gittiğimde bu mesajı verdim. Çok sert konuştum. Türkiye’nin bu konuda gerekli her şeyi yapabileceğini söyledim. Bir süre sonra gayri resmî yollardan Suriye Dışişleri Bakanı Şara’dan sitem mesajı geldi, ‘Dostum Yılmaz bizi savaşla tehdit ediyor’ diye... Arkasından Kara Kuvvetleri Komutanımız Ateş sınırda denetim yaptı.”</span></p>

    <p class="duz-yaz1" xml:lang="tr"><span class="duz-yaz">Suriye’ye karşı düğmeye basılmış, ok yaydan çıkmış oldu. Yılmaz hükûmetinde Başbakan Yardımcısı Ecevit tedirgindi. Kapalı kapılar arkasında, “Acaba asker bizi bir yerlere mi götürmek istiyor?” diye soruyordu yakın çevresine. Kafasını daha çok Amerika kurcalıyordu. Yakından bakınca, Suriye’ye karşı askerin inisiyatifiyle açılan yeni sayfayla ilgili olarak Ecevit’in mırın kırın ettiği görülüyordu. Türk Dışişleri’nde de yeni politikayla ilgili bazı soru işaretleri dikkati çekiyordu. Suriye’ye karşı savaş çanlarının çalınmasını kuşkuyla karşılayanlar da vardı. 1998 ekim ayının ilk haftasında, Dışişleri Bakanlığı’ndan üst düzeyde bir diplomatik kaynak şöyle diyordu:</span></p>

    <p class="duz-yaz1" xml:lang="tr"><span class="duz-yaz">“Evet, Suriye yılanın başı. Evet, devlet ilişkilerinde sabrın sonu yoktur denemez. Ama müzakere yollarının tamamı tükendi mi? Sanmıyorum. Diplomasi daha devam etmeliydi. Sertlikle istenen sonuçlar elde edilemez. Suriye kaç yıldır Amerika’nın terörist ülkeler listesinde. Amerika bastırıyor, İsrail bastırıyor, Suriye’de değişen bir şey olmuyor. İsteneni yapmazsa ne olacak? Bunca yıldır ‘Apo Suriye’de yok!’ diyor. Şimdi nasıl kalkıp Apo’yu geri verir? Sonra teröre verilen desteğin bin bir yolu var. Bir yerde üssü kapatır, öbür tarafta başka şeyi başlatır.”</span></p>

    <p class="duz-yaz1" xml:lang="tr"><span class="duz-yaz">Dışişleri’nden konuyla ilgili bir başka büyükelçi yakınıyordu:</span></p>

    <p class="duz-yaz1" xml:lang="tr"><span class="duz-yaz">“Nereye gideceğiz? Müzakereden başka çare yok.”</span></p>

    <p class="duz-yaz1" xml:lang="tr"><span class="duz-yaz">Buna karşılık Dışişleri’nde, Suriye’nin bundan böyle ancak sopadan anlayacağını, sopayı göstermeden yola gelmeyeceğini savunan kanat vardı. Bu kanattan üst düzeyde bir kaynak şöyle diyordu:</span></p>

    <p class="duz-yaz1" xml:lang="tr"><span class="duz-yaz">“Kimsenin kuşkusu yok. PKK terörüne en büyük dış destek Suriye. PKK’nın sevk ve idare merkezi Suriye’de. Askerî örgütlenmesi, lojistik desteği Suriye’de. Silah sevkiyatı bu ülkeden yapılıyor. Eğitim kampları yine bu ülkede. Yıllardır biliniyor. Ayrıca Suriye uluslararası terörizmin en önde gelen merkezi. Tam on bir tane terör örgütü Şam’da yuvalanmış durumda. Hafız Esad yönetimi dış politikasını terör ekseni etrafında döndürüyor. Bu nedenle Suriye yine yıllardır Amerika’nın terörist ülkeler listesinde Irak’la, Libya’yla, İran’la birlikte yer almaya devam ediyor. Bir NATO ülkesi olan Türkiye’ye karşı ‘dolaylı saldırı’ yürütüyor. Bu da Türkiye’ye ‘meşru müdafaa hakkı’ doğuruyor. Bu saldırıyı on dört yıldır yaptığı gibi artık sıfır maliyetle sürdürmesi imkânı kalmadı. Mutlaka bir bedel ödemesi gerekiyor, eğer vazgeçmezse...”</span></p>

    <p class="duz-yaz1" xml:lang="tr"><span class="duz-yaz">Bunun adı “kuvvet politikası”ydı.</span></p>

    <p class="duz-yaz1" xml:lang="tr"><span class="duz-yaz">Diplomasinin arkasına kuvvet artık hiçbir kuşkuya yer bırakmayacak biçimde konuluyordu. Ankara, Şam’a “PKK’yı kov, yoksa vururum” diyordu.</span></p>

    <p class="duz-yaz1" xml:lang="tr"><span class="duz-yaz">Sovyetler Birliği’nin çöküşüyle birlikte Suriye ordusunun dökülmeye başladığını da bilen asker kararlıydı. Diplomasinin son hamlesi sonuçsuz kalırsa durmayacaktı. ABD’nin Sudan ve Afganistan’ı terör gerekçesiyle vurduğu günlerde neden duracaktı ki?.. Ayrıca PKK’nın Avrupa’daki siyasallaşma çabaları, Almanya’da iktidara gelen Sosyal Demokrat-Yeşil koalisyonu daha fazla gecikmenin sakıncalı olacağına işaret ediyordu. Başkan Clinton’un başı Monica’yla beladaydı. “Terörist ülke” listesinde olduğu için PKK terörüyle Suriye’yi Batı kamuoyunda özdeş kılmak güç olmayacaktı. İsrail’deki “şahin” Netanyahu’nun Başbakanlık koltuğunda oturması ve Kosova’daki gelişmeler de Türkiye’nin lehine gelişmelerdi.</span></p>

    <p class="duz-yaz1" xml:lang="tr"><span class="duz-yaz">Belki altı ay sonra böylesine olumlu bir dış ortamdan Türkiye yoksun kalabilirdi. Elini bu yüzden de çabuk tutma kararlılığındaydı.</span></p>

    <p class="duz-yaz1" xml:lang="tr"><span class="duz-yaz">Artık ok yaydan fırlamıştı!</span></p>

    <p class="duz-yaz1" xml:lang="tr"><span class="duz-yaz">Bundan sonra herhangi bir geri adım atılması, Türkiye’nin inandırıcılığını tümüyle yok ederdi. Blöf yapılmadığını gösteren işaretlerden birini de Cumhurbaşkanı Demirel 1 ekim 1998’deki TBMM’ yi açış konuşmasıyla verdi. Teröre bunca yıldır ev sahipliği yapan Suriye’ye karşı bundan böyle askerî önlemlerin devreye sokulacağına ilişkin mesajı kararlı bir dille bütün dünyaya ama özellikle Arap dünyasına gönderdi. “Türkiye’nin kararlılığını bundan sonra kimse test etmeye kalkışmasın, Türkiye savaşı da göze almıştır” mesajıydı bu. Cumhurbaşkanı Demirel o günlerde kendisiyle yaptığım bir sohbette, “Bundan sonra nereye kadar gidecekse oraya kadar gider, artık bu işin peşini bırakmayız” demişti.</span></p>

    <p class="duz-yaz1" xml:lang="tr"><span class="duz-yaz">Mısır Cumhurbaşkanı Mübarek 6 ekim 1998’de apar topar Ankara’ya gelirken, Türk diplomasisinde Arap dünyasına karşı olumsuzluk havasını Dışişleri Bakanlığı’ndan üst düzeyde bir kaynak şöyle belirtiyordu:</span></p>

    <p class="duz-yaz1" xml:lang="tr"><span class="duz-yaz">“Arap ülkeleri bugüne kadar Türkiye’yi uluslararası zeminde hep yalnız bıraktılar. Hiçbir meselede Türkiye’nin yanında yer almadılar. Örneğin Kıbrıs’ın... Bu konuda da hep karşımızda yer aldı Araplar... Araplarla dostluk deyince, PKK örneği akla gelir. PKK terörünü Allah için bir tek Arap ülkesi çıkıp kınamamıştır. ‘Ayıptır, çoluk çocuk öldürülür mü?’ şeklinde dahi olsa şöyle bir tepki vermemişlerdir. PKK’yla ilgili olarak en ters tavrı almış bazı Avrupa ülkeleri bile arada bir bazı eylemlerden dolayı PKK’yı kınarken, Arap kardeşlerimizden ses seda çıkmamıştır. Türkiye Cumhuriyeti’nin yetmiş beş yıllık tarihinde Yunanistan’la dahi iyi dönemlerimiz olmuştur. Ama ne yazık ki Araplarla ilişkilerimiz hiç iyi olmadı. Şöyle denebilir: en istikrarlı Türkiye düşmanlığı politikasını Arap ülkeleri izledi. Suriye’nin 1980’lerde PKK belasını Türkiye’nin başına sarmasını sessizlikle karşıladılar.”</span></p>

    <p class="duz-yaz1" xml:lang="tr"><span class="duz-yaz">Mısır Cumhurbaşkanı Mübarek Ankara’da Cumhurbaşkanı Demirel’e “Lütfen askerî harekât yapmayın, bekleyin!” dedi. Suriye’ye “son bir şans” tanınmasını istedi. Demirel’in yanıtı ise “Bugüne kadar beklemenin ne Türkiye’ye, ne bölge barışına faydası oldu” diye yanıtladı. “Niye şimdi?” diye sordu Mübarek. Demirel’in yanıtı, “Gerçek sorun bu. On dört yıldır bekliyoruz. Bunca yıl bize karşı örtülü savaştan vazgeçmedi Suriye. Bunu olağan gördü. Soru bu!” diye geldi. Mübarek “Bu durumda hiç olmazsa bir süre verin, örneğin iki ay gibi... Diplomasiye bir son şans tanıyalım. Lütfen bir harekât yapmayın, iş iyice içinden çıkılmaz hal alır” dedi.</span></p>

    <p class="duz-yaz1" xml:lang="tr"><span class="duz-yaz">Ankara’da Mısır Cumhurbaşkanı Mübarek’e anlatıldı ki, Şam’la bu iş bunca yıl diyalogla götürülmek istendi ama herhangi bir sonuç alınamadı. Mübarek Ankara’dan aldığı dosyayla Hafız Esad’la görüşmek üzere Şam’ın yolunu tuttu. Çünkü durumun ne kadar ciddi olduğunu görmüştü. Cumhurbaşkanı Demirel gibi Başbakan Yılmaz da Mısır cumhurbaşkanına “Askeri artık tutamıyorum” demişti. Suriye’nin somut adımlar atması gerektiğini, Apo’yu kapı dışarı etmesini, PKK kamplarını kapatmasını, sonra da Türkiye’yle gündem maddesi tek olan, yani terör olan görüşme masasına oturmasından başka yol kalmadığını anlatmıştı.</span></p>

    <p class="duz-yaz1" xml:lang="tr"><span class="duz-yaz">Mübarek, Yılmaz’la görüşmesinde “diplomasiye son bir şans” tanınmasını istedi.</span></p>

    <p class="duz-yaz1" xml:lang="tr"><span class="duz-yaz">Suriye bu son şansı kullanabilecek miydi?</span></p>

    <p class="duz-yaz1" xml:lang="tr"><span class="duz-yaz">Dışişleri Bakanlığı’ndan bir yüksek yetkili 12 ekim 1998’de şöyle diyordu:</span></p>

    <p class="duz-yaz1" xml:lang="tr"><span class="duz-yaz">“Hafız Esad, Saddam’a göre daha bir hesap adamıdır. Gücünün sınırını daha iyi bildiği söylenebilir. Şimdi anlaşılan fazla toz kaldırmadan bizi okumaya çalışıyor. Ankara ne kadar ciddi, ne kadar blöf yapıyor sorusunu tartıyor. Türkiye’yi yine kandırabilir miyim diye düşünüyor.”</span></p>

    <p class="duz-yaz1" xml:lang="tr"><span class="duz-yaz">Ancak Suriye Devlet Başkanı Esad hesap hatası yapmadı.</span></p>

    <p class="duz-yaz1" xml:lang="tr"><span class="duz-yaz">Böylece diplomasi son şansını iyi kullandı.</span></p>

    <p class="ara-spotlar-ilk-sat-r" xml:lang="tr"><span class="bold-yaz">Mısır Dışişleri bakanı:</span></p>

    <p class="ara-spotlar-son-sat-r" xml:lang="tr"><span class="bold-yaz">“Apo artık Suriye’de değil!”</span></p>

    <p class="duz-yaz1" xml:lang="tr"><span class="duz-yaz">12 ekim 1998 günü Şam üzerinden Ankara’ya gelen Mısır Dışişleri Bakanı Amr Musa Cumhurbaşkanı Demirel’le yaptığı görüşmede, Dışişleri Bakanlığı zabıtlarına göre aynen şunları söyledi:</span></p>

    <p class="duz-yaz1" xml:lang="tr"><span class="duz-yaz">“Öcalan artık Suriye’de değil. Tekrar Suriye’ye gitmesine izin verilmeyecek. Dışarıdaki PKK unsurlarının Suriye’ye gitmesine müsaade edilmeyecek. PKK kampları artık faaliyette değildir. Tekrar faaliyete geçmelerine izin verilmeyecek. Birçok PKK’lı tutuklanmış olup davaları sürmektedir.”</span></p>

    <p class="duz-yaz1" xml:lang="tr"><span class="duz-yaz">Dışişleri zabıtlarında bu satırlardan sonra şu kayıt düşülmüştü:</span></p>

    <p class="duz-yaz1" xml:lang="tr"><span class="duz-yaz">“Mısır Dışişleri bakanının Suriye’ye atfen bildirdiği söz konusu hususlar, Suriye’nin PKK terörüne verdiği desteği ilk kez kabullenmesi anlamına gelmekte olup önem taşımıştır.”</span></p>

    <p class="duz-yaz1" xml:lang="tr"><span class="duz-yaz">13 ekim 1998 sabahı gazetelerin manşetleri Apo’yla doluydu. PKK lideri artık Suriye’de değildi. Ancak “Nereye gitmişti?” sorusunun yanıtı henüz bilinemiyordu. Ertesi günkü gazetelerde, İsrail istihbarat örgütü Mossad’a dayanarak verilen haberlerde Apo’nun Moskova’da olduğu bildiriliyordu.</span></p>

    <p class="duz-yaz1" xml:lang="tr"><span class="duz-yaz">19-20 ekim günleri Adana’da bir araya gelen Türk ve Suriye heyetleri, tarihî bir anlaşma yaptılar. Bir tarafta Dışişleri Bakanlığı Müsteşar Yardımcısı Büyükelçi Uğur Ziyal’ın, öbür tarafta Suriye Siyasî Güvenlik Başkanı Tümgeneral Adnan Bedr el-Hasan’ın imzaladıkları tutanakta Türkiye’nin “kuvvet politikası”nın ulaştığı başarı şu satırlarda yer almıştı:</span></p>

    <p class="dar-paragraf" xml:lang="tr"><span class="dar-paragraf1">“(1) Suriye, topraklarından kaynaklanan ve Türkiye’nin güvenlik ve istikrarını bozmaya yönelik hiçbir faaliyete karşılıklılık ilkesi çerçevesinde izin vermeyecektir. Suriye, toprakları üzerinde özellikle PKK’nın silah, lojistik malzeme ve parasal destek teminine ve propaganda yapmasına müsaade etmeyecektir. (2) Suriye, PKK’nın terörist bir örgüt olduğunu kabul etmiştir. Ülkesinde, diğer terörist örgütleri meyanında, PKK ve tüm yan kuruluşlarının bütün faaliyetlerini yasaklamıştır. (3) Suriye ülkesinde PKK’nın eğitim ve barınma amaçlı kamp ve diğer tesisler oluşturmasına ve ticarî faaliyetlerine izin vermeyecektir. (4) Suriye PKK mensuplarının üçüncü bir ülkeye geçişleri için ülkesini kullanmasına müsaade etmeyecektir. (5) PKK terör örgütünün elebaşısının Suriye topraklarına girmemesi için bütün tedbirleri alacak, sınır kapılarını bu yolda talimatlandıracaktır. (...) Suriye tarafı, bu tutanakta sözü edilen hususların uygulanması ve somut sonuçların sağlanması için gerekli tedbirleri alacağını taahhüt etmiştir. Adana, 20 ekim 1998.”</span></p>

    <p class="duz-yaz1" xml:lang="tr"><span class="duz-yaz">Evet, Türkiye Suriye’ye karşı kuvvet politikası uygulamış ve başarı kazanmıştı. Türk Dışişleri’nden üst düzeyde bir yetkili, duygu ve düşüncelerini “Türkiye kâğıttan kaplan olmadığını gösterdi” diye ifade etmişti. Diplomasinin arkasına ilk kez kararlılıkla askerî kuvvet yığıldığını gören Suriye pabucun pahalı olduğunu anlamış ve 1984’ten beri Türkiye’yi kanatan PKK desteğini kestiğini anlaşmaya bağlamıştı.</span></p>

    <p class="duz-yaz1" xml:lang="tr"><span class="duz-yaz">Hafız Esad yönetiminin yıllar sonra bu noktaya nasıl geldiğini o günlerde Türk Dışişleri’nden üst düzeyde bir yetkiliden şöyle dinlemiştim:</span></p>

    <p class="duz-yaz1" xml:lang="tr"><span class="duz-yaz">“Suriye, PKK terörüne desteğini kesmezse bu defa başına gerçekten bela geleceğini çok iyi fark etti. PKK kartının eski değerini kaybettiğini gördü. Çünkü bir yandan PKK örgütünün çürümüşlüğünü Şam zaten yakından izliyordu. Ayrıca terör örgütünün Türk Silahlı Kuvvetleri karşısında uğradığı yenilginin de çoktan beri farkındaydı. Bu arada PKK’ya destek verirken, onları barındırırken, bunun kendi topraklarında yaşayan bir-bir buçuk milyon Kürt’ün üstündeki muhtemel etkilerini de düşünmeye başladı. Şam’da bir başka korkunun uç verdiği söylenebilir: Türkiye vurursa, Esad rejimi de güme gidebilir! Yani çeyrek yüzyıllık bir baskı rejiminin halkta yarattığı bıkkınlık, Türkiye karşısında yaşanacak bir askerî hezimetle Esad’a yönelik bir patlamaya dönüşebilir mi kaygısı...”</span></p>

    <p class="duz-yaz1" xml:lang="tr"><span class="duz-yaz">Konuyla yakından ilgili bir başka Dışişleri yetkilisi de 1998 ekim ayında durumu şöyle değerlendiriyordu:</span></p>

    <p class="duz-yaz1" xml:lang="tr"><span class="duz-yaz">“Kâğıt üstünde alınabileceklerin en iyisi alındı. Devlet memnun! Düşün, Suriye’yle 800 kilometrelik bir sınır var. Terör örgütünün bütün lojistik desteği bu ülkeden geliyor. Komuta kontrol merkezi bu ülkede. Lider kadrosu bu ülkede. Lider kadrosu, bütün talimatların gittiği telsiz merkezi bu ülkede. Şimdi terör örgütü bütün bunlardan yoksun kalınca, çok büyük bir darbe yemiş olacak. 1992-1993 yıllarında zamanın Jandarma genel komutanı Orgeneral Eşref Bitlis döneminde yine buna benzer bir zeminden geçmiştik. Şam birçok söz vermişti. Ama sonra gereğini yerine getirmekten kaçınmıştı. Bu kez yaptığımız anlaşma, 1992 Protokolü’ne göre çok daha ileri hükümler taşıyor. Teyit etme mekanizması da var. Ayrıca Lübnan’ın da teröre karşı işbirliğinin içine çekilmesi öngörülmüş durumda...”</span></p>

    <p class="duz-yaz1" xml:lang="tr"><span class="duz-yaz">Aynı Dışişleri yetkilisi sözlerini şöyle noktaladı:</span></p>

    <p class="duz-yaz1" xml:lang="tr"><span class="duz-yaz">“Malum, şimdi Apo Moskova’da. Moskova’dan bu işler, Şam’da olduğu gibi götürülemez. Ayrıca şurası akıldan çıkarılmasın: Moskova’daki Apo, Şam’daki Apo gibi emniyette olamaz!”</span></p>

    <p class="duz-yaz1" xml:lang="tr"><span class="duz-yaz">Apo’nun Suriye’den çıkmasıyla bir dönem kapanıyor, yenisi açılıyordu.</span></p>
  </div>
</body>
</html>