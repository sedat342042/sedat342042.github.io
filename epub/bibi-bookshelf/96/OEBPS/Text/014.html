<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>26</title>
</head>

<body>
  <h2 class="h22"><a id="a46"></a>26</h2>

  <p class="p11">&ldquo;Anarşiyi ortadan kaldırınca gideceklerine atların kıçında uçuşan sinekler bile inanmaz.&rdquo;</p>

  <p class="p11">Ali Çoban yabancı bir gazeteciye demeç veriyordu. Tahmin ettiğiniz gibi, soru cuntacıların anarşiyi ortadan kaldırır kaldırmaz gitme taahhütlerine ilişkindi. Mülakat Marmaris Lidya Otel&rsquo;de yapılıyordu. Ali Çoban ve Nazlı Hanım&rsquo;ı tatil yapma ihtiyacı hissetmişlerdi. Topu topu iki gün. Pek çok kedisi olan, bahçesi derin gölgeli otelin bahçesinde yapılıyordu bu mülakat:</p>

  <p class="p11">&ldquo;Cuntacıların başı Rasim, çok partili, demokratik hayata geçildiğinde siyasete atılıp parti kurar mı acaba?&rdquo;</p>

  <p class="p11">&ldquo;Siyasette karşıma çıkma hatasını yapacağını sanmam. Akıllı adamdır Rasim, o hatayı yapmaz. Ama diyelim yaptı... Şimdi darbenin lideri olarak tartışılmıyor. Ama siyasetçi olarak çok tartışılır. Ona öyle bir laf ederim ki altından kalkamaz.&rdquo;</p>

  <p class="p11">&ldquo;Ona ne söylersiniz?&rdquo;</p>

  <p class="p11">&ldquo;Darbenin ertesinde duran kan, darbe öncesi niye akıyordu? Siz o vakit Marmaris Tapu Müdürü müydünüz?&rdquo;</p>

  <p class="p11">&ldquo;Yasaklısınız, sizin için siyaset bitti mi?&rdquo;</p>

  <p class="p11">Ali Çoban evraklarının arasından TIME dergisini çıkardı. &ldquo;Bu dergi de yasaklı, memlekete gelmiyor ama ben bulduruyorum&rdquo; dedi ve parmaklarını tükürükleyip sayfaları çevirerek devam etti:</p>

  <p class="p11">&ldquo;İşte, Batılıların tabiriyle Cüce Deng. Çin&rsquo;in karizmatik lideri. Altmış yılda üç defa düştü. İkinci düşüşünde Başbakan Yardımcılığı&rsquo;ndan alınıp fabrikaya işçi yapıldı. Üç defa düştü, üç defa çıktı...&rdquo;</p>

  <p class="p11">&ldquo;Sizin için de Deng gibi diyebilir miyiz?&rdquo;</p>

  <p class="p11">&ldquo;Hayır. Benim için Çin&rsquo;e benzemeyen apayrı bir ülkede, siyasette hiçbir zaman bir şeyin bittiğine inanmayan adam diyebilirsiniz. Siyaset, davanızı yitirdiğiniz zaman biter.&rdquo;</p>

  <p class="p11">&ldquo;Peki, ben sizin bazı konulardaki görüşlerinizi merak ediyorum: Sözgelimi 1972 yazında Mao ve Nixon el sıkıştığında...&rdquo;</p>

  <p class="p11">&ldquo;Eeee, ne olmuş?&rdquo; dedi Ali Çoban.</p>

  <p class="p11">&ldquo;Bu anlaşma Çin&rsquo;i daha pür bir sosyalizm için uğraşır gören benim gibi insanları hayal kırıklığına uğrattı...&rdquo;</p>

  <p class="p11">&ldquo;Beni değil.&rdquo;</p>

  <p class="p11">&ldquo;Ben korkunç bir acıyla kaskatı kesilmiş, &lsquo;demek gerçek bu&rsquo; demiştim.&rdquo;</p>

  <p class="p11">&ldquo;Tabii ki gerçek bu. Hem siz kiminle röportaj yapıyorsunuz yahu? Benimle mi, kendinizle mi?&rdquo;</p>

  <p class="p11">&ldquo;Ben gerçeğin bu olduğunu hiçbir zaman unutmadım.&rdquo;</p>

  <p class="p11">Ali Çoban susmuş, çayından koca bir yudum almış, karşısındaki yabancı gazeteciyle mülakatı sonlandırmanın yolunu aramaya koyulmuştu.</p>

  <p class="p11">&ldquo;Son bir soru: Cuntacılarla el sıkışır mısınız?&rdquo;</p>

  <p class="p11">&ldquo;Onların ellerini değil, ümüklerini sıkmak isterim!&rdquo;</p>

  <p class="p11">Kelimesi kelimesine böyle söylemişti Ali Çoban. Yabancı gazeteci memleketine dönüşünde düşünmüş taşınmış, o cümleyi yayınlamamaya karar vermişti. Buna rağmen Ali Çoban kendisine sürgün yolunu açan çıkışını işte o gün yapmıştı. Kendisi için pek özel olan o günde! Günü unutulmaz kılan şey, Ali Çoban&rsquo;ın o gün yüzmeyi öğrenmesiydi. Mülakat sonrası çıktıkları tekne gezisinde tekne alabora olmuş, yüzme bilmeyen Ali Çoban zor kurtulmuştu. İşte o gün Hollandalı Ahmet&rsquo;in Yeri diye bilinen lokantanın gözden ırak bir koyunda kendisine yüzme öğretilmişti.</p>

  <p class="p11">&ldquo;Denize düşen yılana sarılır.&rdquo;</p>

  <p class="p11">Keşke konuyu Pertev&rsquo;e getirip bunu da söyleseydim demişti dönüş yolunda. Oysa teknedeki herkes bir su aygırına yüzme öğretmekten bitap düşmüş, batmakta olan &ldquo;amma da yenilesi&rdquo; güneşe ve dallarını suya eğmiş fıstık ağaçlarının güzelliğine, suyun berraklığına sevdalanmıştı. Fani dünyayı seyretmekte olanlar kendilerini ne kadar zorlasalar da ona verecek bir cevap bulamadılar. Kendilerini manzaranın güzelliğinden koparacak bir muhabbete girmeyi inatla reddettiler.</p>

  <p class="p11">Duyan olmasa da, &ldquo;Siyaset yapılmayan bir dünyayı ben neyleyeyim!&rdquo; diye vahladı Ali Çoban. Sonra manzarayı seyredenlere bakıp söylendi: &ldquo;Seyrettikleri dağları, denizi, kıyıları, balıkların burada var olmasını mümkün kılan şeyin siyaset olduğunu ah bir bilselerdi...&rdquo;</p>

  <p class="p11">Her zaman çok ölçülü ve soğukkanlı olmasına rağmen Ali Çoban sonunda dayanamadı, kendisi hakkında &ldquo;Güneş çarptı herhalde&rdquo; ya da &ldquo;Suda fazla kaldı&rdquo; diye düşündürmeyi göze alarak, ayağa kalktı, bağırdı:</p>

  <p class="p11">&ldquo;Siyaset dağları yerinden oynatır!&rdquo;</p>

  <h2 class="h22"><a id="ncx1726"></a><a id="a47"></a>27</h2>

  <p class="p11">&ldquo;Bazen eski arkadaşların yeniden bir araya gelebilmesi için dağların yerinden oynaması gerekir. Biz bunu siyaset aracılığıyla yaptık.&rdquo;</p>

  <p class="p11">Rasim&rsquo;in ondan beklenmeyecek kadar anlamlı bu tespitinin ayrıntılarını birazdan öğreneceğiz ama üzülerek söylüyorum: 1981 yılının geri kalanını bir cezaevinde geçireceğiz. İşte siyasetin dağları yerinden oynatan gücü: Bu beraberliğimize aynı cezaevinde kalan Cevdet Kara, Hüseyin Feyzullah ve Süleyman Tel eşlik edecekler. Canınız sıkılmasın: Bu cezaevinde şiddete tanık olmayacaksınız. Nedenine gelince: Çünkü işkenceler mahzenlerde yapılıyor. Rahatlayın: İşkenceler bu cezaevinde kalanlara değil, dışarıdan getirilenlere yapılıyor. Üstelik burada tutulan siyasiler işkence görenlerin çığlıklarından rahatsız olup şikâyette bulundukları için burası bu iş için kullanılmaz oldu.</p>

  <p class="p11">Bunun dışında, kapatılan siyasi partilerin üst düzey yöneticileri cennette ağırlanıyordu.</p>

  <p class="p11">&ldquo;Gidip bakın&rdquo; demişti Rasim yabancı gazetecilere &ldquo;Elma ve kiraz ağaçlarıyla dolu bir bahçede volta atıyor hergeleler!&rdquo;</p>

  <p class="p11">&ldquo;Hergeleler&rdquo; lafının çevirisinde tereddüt edilmiş, çeviriyi yaptıran yabancılar kelimenin kökünü istemiş, Farsça &ldquo;yaban eşekleri&rdquo; anlamına geldiğini öğrendikleri &ldquo;hergeleleler&rdquo;i sonunda çevirmemiş, tahmin ettiğiniz gibi, önemli bir bilgiyi aktarmayıp suçlular lehine düşünmekten, çevirmen cezaevini boylamıştı. &ldquo;Asker çevirmen&rdquo; kullanmamaktan dolayı diğer görevliler askerlikten uzaklaştırılmış, &ldquo;Hergelenin açtığı işe bak&rdquo; başlığından dolayı bir gazete kapatılmıştı. O vakit şöyle şeyler anlatılırdı; Ayrancı otobüs durağında askeri bir görevli, vatandaşın tekini, soluğuyla havaya Dev-Sol yazdığı gerekçesiyle içeri almıştı.</p>

  <p class="p11">Bu kadar yeter!</p>

  <p class="p11">Dil Okulu olarak anılan cezaevine dönelim biz. Cuntacıların yapmaya çalıştığı şey şuydu sanırım: Siyaset yaparken bir araya gelemeyen siyasetçileri şimdi bir araya getirmek. Rasim yabancı basına verdiği mülakatta buna benzer şeyler geveliyordu. Bir tek Ali Çoban&rsquo;ı aralarına katamamışlardı. Ancak 16 ekim 1981&rsquo;de siyasi partiler kapatıldığında Rasim şunu duymuş ve rahatlamıştı:</p>

  <p class="p11">&ldquo;Partisinin kapatıldığını öğrenen Ali Çoban kumdan bir dağ gibi yığıldı kaldı.&rdquo;</p>

  <p class="p11">Rasim&rsquo;e şu iletilmemişti pek tabii: Ali Çoban&rsquo;ın, çevresindekilere &ldquo;Siyaset ne zaman biter biliyor musunuz?&rdquo; diye sorarak ayağa kalktığı. Tarih şahit, Ali Çoban siyaset yapma ve iktidarda olma arzusunu hiçbir zaman yitirmeyecekti. &ldquo;Memleket için ne yaptın?&rdquo; diye sorsanız, birkaç baraj ve bir depremde enkaz haline gelen, bizzat müteahhitliğini yaptığı bir hastaneyi sayacaktır muhtemelen.</p>

  <p class="p11">Kafanızı karıştırmak istemem ama bizim Büyükelçi Orlando, Cevdet Kara&rsquo;yı tutuklu olduğu Dil Okulu&rsquo;nda ziyaret ettiği zaman, içinden, sessizce, şu soruyu sormuştu:</p>

  <p class="p11">&ldquo;Bu memlekette yapılan siyasetin yanlışı nerede?&rdquo;</p>

  <p class="p11">Mahkûmların ziyaretçileriyle görüştürüldüğü odadan çıkarken, Hüseyin Feyzullah&rsquo;ın elini öptürmemek için direttiği faşoların çoktan kurumuş bir artezyenin emmebasma tulumbası gibi eğilip doğrulmalarına tanık olduğunda sormuştu bu soruyu. Tarihin dili olsa o bile sorardı.</p>

  <p class="p11">Sorun, siyasetçilerin hiçbir zaman halkı düşünmeyişindeydi. Devleti düşünmüşlerdi, kendilerini düşünmüşlerdi, çevresindeki bir avuç parti zümresini ama asla halkı değil. Böylece hiçbir zaman düşünülmeyen ve hep ihmal edilen halk, halk olmaktan çıkmış, şuursuz bir kalabalığa dönüşmüştü.</p>

  <p class="p11">İşte Rasim, il il yaptığı gezilerde o şuursuz kalabalığa, önünde dalgalanan nefesi manda boku gibi kokan topluluğa konuşmaktan zevk alıyordu. Elini şapkasına siper edip kendisiyle ilgili övgü dolu pankartları okuyordu:</p>

  <p class="p11">&ldquo;Seviyor, bağrınıza basıyorsunuz beni. Bu sebeple, gücümü sizden alıyorum. Şeye de, Allah&rsquo;a da çok şükür tabii ki. Yoksa kolay mı o kadar komünisti, anarşisti toplayıp içeri tıkmak, gerektiğinde asmak, hakkı olan cezayı kesmek. Hepiniz artık rahatsınız değil mi? Huzura erdiniz değil mi?&rdquo;</p>

  <p class="p11">&ldquo;Erdik!&rdquo; diye el çırpıyordu kalabalıklar.</p>

  <p class="p11">İşi heykellere pislemek olan aptal bir güvercin sürüsünün bile itaat etmeyeceği bir adamın önünde secde duruyordu kalabalıklar.</p>

  <p class="p11">&ldquo;Bu halk nasıl bu hale geldi?&rdquo; Utanmadan bunu soruyordu Rasim peşinde gezdirdiği gazetecilere.</p>

  <p class="p11">&ldquo;Şeye, darbeye, bu kadar destek vereceklerini beklemiyordum doğrusu.&rdquo;</p>

  <p class="p11">Memleketi karış karış gezme hevesindeydi. İncelemelerde bulunuyordu. Sözgelimi bir okula gidiyor, helaları teftiş ediyordu. Deliği tutturamayan bir öbek pisliğe hitaben bile söyleyecek söz buluyordu:</p>

  <p class="p11">&ldquo;Bu çocuklar şeyini hela deliğine göndermekten acizler, yoksa bilerek mi yapıyorlar, protesto boku bu, bu boku edeni tutuklayın!&rdquo;</p>

  <p class="p11">Evet, şimdi, Cevdet Kara, Hüseyin Feyzullah ve Süleyman Tel&rsquo;i buluşturan cezaevine giriyoruz. Tutukluyuz. Ama bundan önce şunu söylemeden geçemeyeceğim: 1981 yılının haziran ayı Bülent Paye&rsquo;ye de uğursuzluk getirmiş, sahneye çıkması yasaklanmıştı. Oysa İngiltere&rsquo;ye gidip gerçek bir vajinayla dönmüştü. Nekahet dönemini geçirdiği Knightbridge&rsquo;de öncesinde açık kalp ameliyatı geçiren Bangladeşli bir pamuk tüccarı ve ailesinin konakladığı apart otel dairesinin vıcık vıcık yağlı mutfağında kırmızı bulaşık eldivenleriyle poz vermişti:</p>

  <p class="p11">HAMARAT BİR KADIN OLDUM.</p>

  <p class="p11">Biliyorum, biliyorum, Bülent Paye&rsquo;nin yanına girersek bir daha çıkamayız.</p>

  <p class="p11">Bizim gideceğimiz yer belli:</p>

  <p class="p11">&ldquo;Hey June!&rdquo;</p>

  <p class="p11">Açık bir radyodan bu şarkı duyuluyor. BBC haberlerinin arasında. Hiçbir zaman toparlanmayan, her zaman dağınık yatağının üzerinde yemek yiyen Süleyman Tel ağzındaki lokmayı çevirmekten vazgeçip dikkat kesildi:</p>

  <p class="p11">&ldquo;Şu komünistlere sor bakalım, İngilizler bizle ilgili bir haber veriyorlar mıymış?&rdquo; dedi kendisi gibi yatak üstünde yemek yeme alışkanlığını ısrarla sürdüren partili arkadaşına.</p>

  <p class="p11">Sonra aklı şarkıya takıldı.</p>

  <p class="p11">&ldquo;Hey June!&rdquo;</p>

  <p class="p11">Aklının Frenk köşesi.</p>

  <p class="p11">&ldquo;Hey June!&rdquo;</p>

  <p class="p11">Londra&rsquo;dan hiç dönmese miydi, o uğursuz 11 eylül günü.</p>

  <p class="p11">12 Mart muhtırasında İsviçre&rsquo;de kaldığı gibi.</p>

  <p class="p11">&ldquo;Hey June!&rdquo;</p>

  <p class="p11">Bilincinin örtüsü çekiliverdi. Burada olmak yerine, Cenevre&rsquo;de. Çatalının kör ucuna geçmek bilmeyen zeytin tanesi onu pes ettirdi. Eliyle aldı, ağzına attı zeytini. Çekirdeğiyle beraber şunlar döküldü ağzından:</p>

  <p class="p11">&ldquo;Öyle güzel bir memleketti ki İsviçre, Müslümanlara layık.&rdquo;</p>

  <p class="p11">Süleyman Tel, dünyadaki bütün güzelliklerin Müslümanlara layık olduğunu sık sık zikrederdi. Duyanlar inanır ama dillerinin ucuna gelse de soramazlardı:</p>

  <p class="p11">&ldquo;Peki, Müslümanların kendileri bir güzellik yaratabilmişler miydi?&rdquo;</p>

  <p class="p11">Tövbe!</p>

  <p class="p11">Bizim Hoca gâvurların, en son gelen dine ve kitaba inanmayıp Müslüman olmamakla hata edenlerin yarattığı güzelliği dini bütün Müslüman evlatlarına layık bulsa da her zaman zikrettiği gibi &ldquo;Müslümanlığın kendisi güzellikti.&rdquo; Her ne kadar bu güzelliği kalbinin en derininde, seccadeye yapışan alnının terinde saklıyor, dışa vurmuyor, gâvur gibi insanoğlunun ağzının suyunu akıtan bir güzellik yaratamıyor olsalar bile.</p>

  <p class="p11">&ldquo;Neden buradayız biz?&rdquo; dedi Süleyman Tel.</p>

  <p class="p11">Sorunun geniş anlamını kavrayamayan partili, Hoca&rsquo;nın aklını başından alan cinlerin kendisine musallat olmaması temennisiyle üç Kuluvallah bir Elham okuyup önce sağına sonra soluna üfürdü.</p>

  <p class="p11">&ldquo;Deli mi sandın beni!&rdquo; diye gürledi Süleyman Tel, aklından geçenleri okumuş gibi, &ldquo;Neyin, neden, nasıl olduğu gün gibi açık.&rdquo;</p>

  <p class="p11">Sonra odalarının kapısı çalındı. Burası alışık olduğumuz cezaevlerinden değil. Aslında cezaevi de denemez, bir tür tutukevi belki. Önce bu bilgiye ihtiyacınız var: Tutukluların kaldığı yerler koğuştan çok çıplak birer odacık. İkili, dörtlü, altılı ve sekizli barınmalarına müsait. Volta atılan bahçe, voleybol oynanan saha, televizyon izlenen, yemek yenilen ve oturulan mekân ile elli tutuklu için altı lavabo ortak. Süleyman Tel ve partisinin başkan yardımcısı birazdan toplu sabah egzersizlerini yapacaklar.</p>

  <p class="p11">Selamet Partili bir boksör çalıştırıyor onları.</p>

  <p class="p11">&ldquo;Bismillah!&rdquo; deyip zıplıyorlar.</p>

  <p class="p11">&ldquo;Bismillah, önce sağa sonra sola!&rdquo;</p>

  <p class="p11">&ldquo;Bismillah, öne, arkaya...&rdquo;</p>

  <p class="p11">&ldquo;Bismillah,&nbsp; dizlerimizi&nbsp; kırmadan...&rdquo;</p>

  <p class="p11">Sabah egzersizleri bittiğinde Süleyman Tel siyaset yaparken ağız dalaşına girdiği başka bir siyasi tutuklu tarafından nazikçe uyarıldı:</p>

  <p class="p11">&ldquo;Beyefendi spor yaparken çorap ve tokyo giymek yerine bu işlere uygun bir ayakkabı giyseniz. Mazallah kayacak ayağınız, burkulacak bileğiniz. Allah muhafaza sakatlanacaksınız.&rdquo;</p>

  <p class="p11">&ldquo;Doğru&rdquo; dedi Süleyman Tel beyaz lastik tokyolarının içinde pek zavallı görünen lacivert çoraplı ayaklarına bakarak. Hüseyin Feyzullah&rsquo;ınkilerden küçük olmasın, tombul ayakları utanmış gibi kıvrandılar. Sonra da sahiplerini sürüye sürüye oturup soluklanacağı televizyonlu odaya götürdüler.</p>

  <p class="p11">&ldquo;Dün, bugün, yarın! Ne zaman, ne zaman bitecek bu mahpusluk! Allah&rsquo;ım, sabırlar ver hepimize!&rdquo; diye yalvardı Hoca&rsquo;nın yaveri gibi dolaşan. Allah&rsquo;tan sabır dilerken gözleri tavana dikildi mecburen. Sözünü bitirmesini müteakip Hoca da oyuncu gözbebeklerini tavana dikip çıkıştı:</p>

  <p class="p11">&ldquo;Allah&rsquo;ı boyası dökük tavanda arama!&rdquo;</p>

  <p class="p11">Sabah egzersizlerinin sızlattığı dizlerini ovalayarak sürdürecekti ki konuşmasını, &ldquo;Alın benden de o kadar!&rdquo; dedi içeri giren Hüseyin Feyzullah.</p>

  <p class="p11">Araları, Süleyman Tel&rsquo;in, &ldquo;Sağdaki bazı kesimler Budist&rsquo;tir&rdquo; demesinden dolayı tatsızdı. Hoca&rsquo;nın partililerinin ortalıkta dolaşan gazetelerdeki kadın fotoğraflarını tepeden tırnağa siyah keçeli kalemle tesettüre büründürmesi yüzünden de bir gerginlik yaşanmıştı.</p>

  <p class="p11">Unutmadan bir de şu vardı: Süleyman Tel, kapılardan geçerken iki eliyle önünü ve arkasını, yani avret yerlerini kapatırdı. Bu tutuklular arasında epey merak edildi, konuşuldu. Meğer şeytanlar daha çok kapı eşiklerinde pineklermiş de Süleyman Tel bu eşikleri atlarken onlardan gelecek kötülükten çekinirmiş.</p>

  <p class="p11">Şeytandan korkan, halktan korkmayan, şeytanın kendisini çarpacağını tahayyül eden ama bir darbenin kuşaklar boyu sürecek zararını hesap etmeyen siyasetçilerin hikâyesini hızlandırmak zorundayım:</p>

  <p class="p11">Süleyman Tel tiril tiril bir yaz günü, 1981 ağustosunda tahliye oldu. Yaz gününü aratmayan ekim gününde tekrar içeri konuldu. İkinci kez tutuklanışının öfkesiyle koca gövdesi bir ileri, bir geri gidiyordu. Onu öfkelendiren bayram üzeri içeri alınmasıydı. Kederle iç geçirerek anlatıyordu: Savcılıktan çağırmışlar, gidip bir bakıyım demiş, vah!</p>

  <p class="p11">Üstelik bu defa on kişilik odaya verilmişti. Yardımına adi bir suçtan ötürü burada tutuklu bulunan ve iki kişilik odada kalma lüksüne sahip Urfalı müteahhit Fahrettin yetişti. Başka bir adi suçtan tutukluyu yanına almıştı. Üç kuruşa çamaşırlarını yıkattığı, meyvelerini soydurduğu, yemeğini, hatta sakal tıraşını yaptırttığı yaşlı tutuklu Süleyman Tel&rsquo;in eşyalarını sırtladığı gibi efendisinin odasına götürmüştü. Efendi lütfetmişti, Süleyman Tel misafiri olacaktı. İki kişi olmak, on kişi olmaktan iyidir diye düşündü, Fahrettin Baba&rsquo;nın teklifini kabul etti. Adamı daha önce göz ucuyla görmüştü. Bembeyaz saçlarından dolayı kendisine Pamukbaba denildiği de oluyordu. Bizimki ikinci tutukluluğunun kederi ve endişesiyle &ldquo;Siz buraya nasıl düştünüz?&rdquo; diye sormadı bile. Adamın saygı gösterisini, &ldquo;Oyumu da size basmıştım, Diyarbakır mitinginde de dinlemiştim, yalnız çözemedim, o vakit kadayıfın altı daha kızarmadı diyerek ne demeye çalıştığınızı?&rdquo; deyip durmasını, hafiflemek bilmez bir kalp çarpıntısıyla dinledi. Derken, Pamukbaba kendisinin burada bulunuş sebebine geldi:</p>

  <p class="p11">&ldquo;Ben de stad olayı vakası hadisesinden dolayı buradayım.&rdquo;</p>

  <p class="p11">Hoca, boş boş bakıp gülümsedi. Duymuştu bu stad olayı vakası hadisesini... Urfasporlu futbolculardan birisini nişanlısıyla soyunma odasında basıp yaralamıştı Pamukbaba. &ldquo;Dedikleri gibiymiş&rdquo; diye devam etti Pamukbaba, &ldquo;Gülüşün bir yengecin kumlar üzerinde bıraktığı ize benziyor.&rdquo;</p>

  <p class="p11">&ldquo;Urfa&rsquo;da yengeç var mıydı?&rdquo; dedi Süleyman Tel.</p>

  <p class="p11">Ha, ha, ha...</p>

  <p class="p11">Anlaştılar. Öncelikle pasaklılıkları nedeniyle. Tel tel dağılmış, kapıyı açsanız yağmur yağdırdığınız, hiç havalandırılmayan odalarında Pamukbaba masal gibi dinledi Hoca&rsquo;nın iktidar ve başbakanlık hayallerini. Akıllılık etti sordu sonunda:</p>

  <p class="p11">&ldquo;Neden başına geçmek istiyorsun bu memleketin? İnsan neden çekip çevirmek ister ki bir memleketi?&rdquo;</p>

  <p class="p11">Cevap, &ldquo;Unutmayacağız bu günleri&rdquo; olmamalıydı.</p>

  <p class="p11">&ldquo;Dua et de dışarıdakiler, içeridekiler, herkes unutsun bu günleri. Yoksa bu memlekette bir gün bile siyaset yapamazsınız!&rdquo;</p>

  <p class="p11">Pamukbaba bunu söyledikten sonra alameti farikası olan şeyi yaptı; ssboş boş bakıp gördüklerini kendisinden beklenmeyecek zarafet ve incelikle dillendirdi:</p>

  <p class="p11">&ldquo;... Gözlerimin önünde sanki billur bir havuzda, yüzme ile raks arasında bir yığın hareketle, adeta çıplak, bütün oyunları meydanda ve onun için izahı imkânsız, her an biraz daha büyüyor, genişliyor, yükseliyor; altın boğumlar, mücevher çengeller, bağlar, kıl kadar ince kökler çoğalıyor, rüzgârda saçlar, durgun sularda su nergisleri ve büyük nilüferler ve ey Ofelya, cinnetin ve ölümün ikiz takdisini beraber almış yüzün! Hepsi beraber, her şeyi kavrıyor, sarıyor, içine alıyor.&rdquo;</p>

  <p class="p11">Bizimki elinde olmadan eğildi, yaşadıkları memleket gibi hiçbir ufku olmayan pencereden baktı. Pamukbaba&rsquo;nın anlattıkları &ndash;tövbe&ndash; orada yoktu. O yine de bakmaya devam etti.</p>

  <p class="p11">Süleyman Tel&rsquo;in kısa sürecek cezası böyle geçip gidecek, Pamukbaba ile on beş yıl sonra hayal bile edemeyecekleri bir yerde karşılaşacaklardı.</p>

  <h2 class="h22"><a id="ncx1800"></a><a id="a48"></a>28</h2>

  <p class="p11">Cevdet Kara elma ağaçlarının altında volta atmaktan dönerken tuhaf bir şey olmuştu. Kelime kelime:</p>

  <p class="p11">&ldquo;Her, ulusun...&rdquo;</p>

  <p class="p11">Cümle cümle:</p>

  <p class="p11">&ldquo;...kendine özgü bir iyilik ve kötülük anlayışı...&rdquo;</p>

  <p class="p11">Güzel bir nutuk:</p>

  <p class="p11">&ldquo;...kendisinin olan bir iyiliği, kötülüğü vardır.&rdquo;</p>

  <p class="p11">Duydukları onu, tutukluların ortak kullanım alanına çekmişti:</p>

  <p class="p11">&ldquo;İyi ile kötü kavramı birçok ulusta ortak olmaya başladığında uluslar ölmeye başlarlar. İyilik ile kötülük arasındaki ayrım silinmeye yüz tutar, yitip gider.&rdquo;</p>

  <p class="p11">Hüseyin Feyzullah partililerine nutuk atıyordu. Cevdet Kara&rsquo;nın içeri girdiğini fark etmedi. Cevdet Kara da onun orada olduğunu bilse içeri girmezdi. Daha sonra yakın dostlarına Dostoyevski&rsquo;nin <span class="t12">Cinler</span>&rsquo;indeki kahramanı Şatov&rsquo;un konuştuğu sanrısına kapıldığını söylemişti. Hüseyin Feyzullah&rsquo;ın adamları büyülenmiş gibi içeri giren Cevdet Kara&rsquo;yı hiç beklemediği kadar içten, sıcak ve kibar karşılamışlardı.</p>

  <p class="p11">Kendisine yer verildi, Cevdet Kara oturdu. Saatine bakmak istedi ama tuttu kendisini, bakmadı. Nutuğunu bitirmek zorunda kalan Hüseyin Feyzullah, &ldquo;Ben de size geçmiş olsun, hoş geldiniz, demek istiyordum&rdquo; dedi.</p>

  <p class="p11">Cevdet Kara bu söz üzerine dal gibi eğildi. Faşolara göre, çıplak kulakla duydukları sesi ne kadar da inceydi. Cevaben, &ldquo;Teşekkür ederim. Zatı aliniz iyi görünüyorsunuz&rdquo; dedi.</p>

  <p class="p11">Salonda sadece Hüseyin Feyzullah&rsquo;ın adamları yoktu. Komünistler de oradaydı. Sohbet koyulaşır koyulaşmaz, 1981&rsquo;i, 1982&rsquo;ye bağlayan yılbaşı sonrasında aralarını düzelten faşolarla komünistler usulca odalarına çekileceklerdi.</p>

  <p class="p11">&ldquo;Pek iyi değilim&rdquo; dedi Hüseyin Feyzullah. Bir süredir asılmaya götürüleceği sanrısı yaşıyordu. Gece uykularından boynunda bir urganın varlığını hissederek uyanıyordu. O görünmez ilmekten kurtulmaya çalışmaktan, boynunu kaşıyıp tırmalamaktan, kan oturmuş boynuna &ldquo;ha geçirildi, ha geçirilecek&rdquo; bir ilmeğin gölgesi düşmüş gibi olmuştu. Cevdet Kara avını gözüne kestirmiş, kuzgun gibi gözlerini kısmış bu gölgeye bakakalmıştı.</p>

  <p class="p11">&ldquo;Geçmiş olsun, ne oldu boynunuza?&rdquo;</p>

  <p class="p11">&ldquo;Hiç&rdquo; dedi Hüseyin Feyzullah, &ldquo;bir garip kaşıntı.&rdquo;</p>

  <p class="p11">Sohbet bu kadarla kaldı. Rivayet o ki iki liderin bu karşılaşması sırasında kimilerinin gözleri yaşardı, hatta yüzünü duvara dönüp ağlayanlar oldu. Bu mümkün müydü? Ya da öyle olduysa, neden? Karşılaşmalarına tanık olanları &ndash;sinir bozukluğundan olsa gerek&ndash; ağlamaklı kılan iki lider, bu memlekette iki ayrı ucu temsil etmiyorlar mıydı? Bu uçlar çatışmamış mıydı? Şimdi bir uzlaşmadan söz etmek ahmaklık olurdu. Yüzleşme mi? Yok canım. İttifak? İyi ama neden? Devrilmemek için birbirlerine omuz veriyor olabilirlerdi, o kadar.</p>

  <p class="p11">Kapı eşiklerinden geçerken şeytan tarafından çarpılmaktan korkan Süleyman Tel sözgelimi, yandaşları dışında hiç kimseyle yakınlaşmamış, partililerini ziyaret edeceği zaman önceden haber göndermiş, koğuşlara karşılama töreniyle kabul edilmiş, kazara oturduğu ortak kullanım alanında komünistlerden birisi &ldquo;kadayıfın altı daha kızarmadı&rdquo; nutuklarına başlayınca &ldquo;Muhterem kardeşim, biz Ali Çoban&rsquo;ı yormak istemiştik&rdquo; deyip pırrr diye kaçıvermişti. Cevdet Kara, Süleyman Tel&rsquo;in tahliyesinden sonra gelmişti ve anlaşılan onun gibi kendisini odasına kapatacağa benzemiyordu.</p>

  <p class="p11">&ldquo;Ben o Norveçli gazeteciye tutuklanmama neden olacak demeci vermedim&rdquo; dedi Cevdet Kara.</p>

  <p class="p11">&ldquo;Şüphesiz&rdquo; dedi Hüseyin Feyzullah.</p>

  <p class="p11">Hayatta en büyük hazlardan biri nedir biliyor musunuz? Sizi sevmediğini, sizden ölesiye nefret ettiğini bildiğiniz bir kişinin şefkatine ve ilgisine mazhar olmak.</p>

  <p class="p11">&ldquo;Rasim Paşa ile Nuri Paşa arasında görüş ayrılıkları varmış. Demedim böyle şeyler&rdquo; diye devam etti Cevdet Kara.</p>

  <p class="p11">Doğuştan burnu tıkalı bir faşonun gürültülü biçimde soluk alıp vermeye çalışması dışında kimseden ses çıkmıyordu. Hüseyin Feyzullah iyi kalpli bir aile büyüğü gibi içini çekti. Faşoların mühimmatçısı olarak mahkûm olan &ldquo;Ulan, neredeyse birbirlerine sarılıp ağlayacaklardı&rdquo; diye yazmıştı anılarında.</p>

  <p class="p11">&ldquo;Bu memleketin yetiştirdiği değerli bir siyasetçi aynı zamanda aydın kişi kimliği olan birisi olarak bu cuntacıların ipliğini pazara çıkartmaya da hakkınız var ki, nezaket buyurup yapmamışsınız.&rdquo;</p>

  <p class="p11">&ldquo;Nezaketten değil&rdquo; dedi Cevdet Kara, &ldquo;herkes her şeyi biliyor, yine de pes etmeyip bütün dünyaya anlatıyorum elbette ama herkes her şeyi biliyor nasıl olsa diyorum bütün mülakatların sonunda.&rdquo;</p>

  <p class="p11">&ldquo;Kimse bir Türk gibi düşünemez!&rdquo; dedi Hüseyin Feyzullah. Faşoları, cümlenin süregelen konuşma içindeki yersizliğini bir tarafa bırakın, olumlu mu, olumsuz mu olduğu konusunda çekimser kalmasalar alkışlayacaklardı neredeyse. Boş bulunup hareketlenen ellerini, kafalarını, aletlerini, kulak kirlerini, burunlarını karıştırarak oyaladılar. Hüseyin&nbsp; Feyzullah bizi duymuş gibi &ldquo;Bunu şundan dolayı söylüyorum&rdquo; diye devam etti, &ldquo;burada yaşananların, dünyanın hiçbir köşesinde gerçekleşme imkânı yoktur. Ne benzeri, ne fazlası herhangi bir ülkenin tarihinde kendisine yer bulabilir.&rdquo;</p>

  <p class="p11">&ldquo;Neden?&rdquo; diye sormuş bulundu faşoların biri.</p>

  <p class="p11">&ldquo;Nedense neden, ulan!&rdquo; diye cevap verdi Hüseyin Feyzullah. Homurdandı. Aklı başına gelmiş gibi &ldquo;Türk tarihinin biricikliğinin nedenlerini&rdquo; açıklamaya çalıştı ama işin içinden çıkamadı. Aniden kırk yılda bir zuhur eden neşeli ve çocuksu hali hasıl oldu da gülerek söylediği şu sözle çıktı işin içinden:</p>

  <p class="p11">&ldquo;Benim gibi, bizim gibi adamlar yüzünden!&rdquo;</p>

  <p class="p11">Tarih domino taşları gibi dizilir.</p>

  <p class="p11">Üç yüz yıl önce anasından ters doğmuş bir padişahın gördüğü rüyanın siyasi bir karara dönüşmesi sözgelimi. Kişisel nefretlerin kılıçtan geçirilmesi, dinin günah sayması, damarlardaki kan, kalplerdeki his, belleklerdeki boşluk, tekmelenen yoksul ülke, herkesi ağzı açık dinlemeyi alışkanlık edinmiş lidersiz kalabalıklar ve daha neler neler. Sonra, sıradan bir aile babası olmaya münasip Rasim gibi bir şuursuz bile böyle bir tarihin devrilen domino taşı olur.</p>

  <p class="p11">Ülkelerin kaderini belirlemek ciddi bir iş değildir. Aksine ciddiyetsiz bir iştir. Başka türlü ülkelerin kaderi değil, demokrasisi olur zaten.</p>

  <p class="p11">Hadi, hikâyemize dönelim biz.</p>

  <p class="p11">&ldquo;Monalisa&rsquo;yı başucumda görsem bu kadar şaşırmazdım.&rdquo;</p>

  <p class="p11">Bu defa bir voleybol filesinin iki tarafında cephelenmişlerdi ve ellerinde sadece bir top vardı: Faşolarla, Cevdet Kara&rsquo;nın voleybol maçı bir gazeteye konu olmuştu. Uzunca bir süre fotoğrafın nereden çekildiğini tartıştılar, bulamadılar. Voleybol sahasının ortasında biçare havaya bakınıp durdular. Bülbüller, kumrular gibi guruldamaya, hatta geğirir gibi sesler çıkarmaya başlamışlardı: Demek melankolinin damlası kalmamıştı ortada. Siyaset yaptıkları dönemde hiçbir konuda mutabık kalamayanlar şimdi neşe içinde top oynayabiliyorlardı.</p>

  <p class="p11">Makamında bu yorumu yapan gazeteye müstehzi biçimde bakan Pertev, bunların hiçbirisini düşünmedi. Sadece kredi koparmaya çalıştıkları yabancı bir banka yöneticisinin söylediğini diline doladı:</p>

  <p class="p11">&ldquo;Monalisa&rsquo;yı başucumda görsem bu kadar şaşırmazdım.&rdquo;</p>

  <p class="p11">Bu söz üzerine yabancıya kim kimdir ve tarihte kim kime ne yapmıştır açıklaması yapan işaretparmağı fotoğrafın üzerinde dondu kaldı. Kendisi de, &ldquo;Hafızasız yaşayan şey bitkilerdir sadece&rdquo; dedi ama tarih şahidimiz olacak Pertev de birbirlerini boğazladığını unutup aynı top ile oyun çevirenler gibi bellek sorunu yaşayacaktı.</p>

  <p class="p11">Firar etmek yok! Tutukluluğumuz devam ediyor. Merak etmeyin, en zor gününde Pertev&rsquo;in yanında olacağız. Şimdi biraz Hüseyin Feyzullah ile vakit geçirelim. Sıkıştırıp duran kalbi yüzünden voleybol oynayamıyor. Ama gazetedeki fotoğrafında topu yumuşak manşetlerle havalandıran ve bir gösteri yunusu gibi sıçrayan Cevdet Kara&rsquo;yı seyredenler safında çıktı. Söyleneni bir defada anlamayan kurt eniklerine, partililerine, &ldquo;Gidin vurun onu!&rdquo; demiş miydi, dememiş miydi, hatırlamıyordu. Neyi hatırlıyordu, neyi hatırlamıyordu bilemiyordu.</p>

  <p class="p11">Odasına saçlarını boyamak için çekilmişti. Kırık bir aynayı pencere pervazına dayamış, kaptaki boya bulamacını itinayla epey kısalttığı saçlarına yediriyordu. Albaylık günlerinden bu yana saçlarını ilk defa bu kadar kısaltmıştı. Yirmi yıl önceki görüşmelerinden birisinde Milli Şef:</p>

  <p class="p11">&ldquo;Ooo, sivil hayata hazırlık mı Feyzullah?&rdquo; diye sormuştu, &ldquo;Saçların hafiften uzamış...&rdquo;</p>

  <p class="p11">Milli Şef&rsquo;ten partisine davet alması da o görüşme esnasında olmuştu. Düşünmek için zaman istemişti. Bu süre boyunca da Milli Şef&rsquo;in çevresindekilerce kuşatılmıştı. Cevdet Kara ile birkaç kere görüşmüşlüğü vardı ki o yılların genç milletvekili 1960 darbesini haklı bulur, göklere çıkarırdı. Sonra... Sonrasını belleğinin kıyısından köşesinden topladı. Bir parça pamukla saç diplerinden alnına doğru akan boyayı sildi. Milli Şef&rsquo;in partisi içinde de çekememişlerdi onu. Demişler ki;</p>

  <p class="p11">&ldquo;Efendim o ne yapar, ne eder, sizin yerinize geçer.&rdquo;</p>

  <p class="p11">&ldquo;Neeee!&rdquo; demiş Milli Şef, koca kulaklarını eliyle siper ederek ve Almanların &ldquo;Kurcalamayın lütfen&rdquo; dediği işitme cihazının düğmelerini rasgele çevirip kulaklarını gereksiz bir cızırtıyla doldurarak: &ldquo;Neeee!&rdquo;</p>

  <p class="p11">&ldquo;O ne yaparrrrr, ne ederrrrrrrr sizin yerinize geçerrrrrrrr!&rdquo; diye gürlemiş partisinin kurmayları. Rivayete göre, Milli Şef&rsquo;in damadı, hatta Cevdet Kara söylemiş bunu.</p>

  <p class="p11">1960 cuntacılarının arasından da hatırlarsanız aynı gerekçeyle postalanmıştı. Kendisine Hindistan yolu görünmeden önce Devlet Planlama Teşkilatı&rsquo;nın kuruluş kararnamesini imzalamıştı. Dolayısıyla işçi hakları, sendika hakları, sigorta ve sosyal güvenlik kurumları bir bakıma onun eseriydi.</p>

  <p class="p11">&ldquo;Bana Marksist diyorlardı be!&rdquo; diye söylendi kırık ayna parçasına suratını yerleştirmeye çalışarak. Sıra, ince dişli bir tarak yardımıyla kaşlarını boyamaya gelmişti. Peki nasıl kurt adam olmuştu? Kırık ayna parçasının içine sığdıramadığı koca kulaklarını seyretmeyi, yüzünü profilden görmeyi tercih ettiğinde başardı ve koca kulaklarına baka baka düşündü. Kısaca, Milli Şef&rsquo;in teklifini hemen kabul etse ve partiye katılsaydı... Ne yani, şimdi Cevdet Kara&rsquo;nın yerinde o mu olurdu? İşçilerin, emekçilerin hakkını o savunur, kendisine Marksist diyenlere gülümser miydi?</p>

  <p class="p11">&ldquo;Allah belanızı versin ulan!&rdquo; dedi kafasının bir köşesinde kendisine Marksist diye alkış tutanlara.</p>

  <p class="p11">Hüseyin Feyzullah, senin kulakların niye böyle kocaman?</p>

  <p class="p11">&ldquo;Halkımı daha iyi duyabilmek için.&rdquo;</p>

  <p class="p11">İnsan bir başına kalıp suretinin derinliklerine daldığında işte böyle sabuklayabilir. Peki yıllar boyunca siyaset yaptığı memleketin halkı ona ne dedi? Şu işe bir açıklık getirelim: Hüseyin Feyzullah sadece uluyanları duydu. Bir diğeri vaktiyle efendilikle payelendirilmiş köylüsünü, diğeri secdeye varıp durmaktan başı dönen dindarını, diğeri sadece kendisini düşünen, iş dönüşü karısını döven işçisini, diğeri hurafelere inanan saf insancıkları.</p>

  <p class="p11"><span class="t13">İ</span><span class="t13">ş</span><span class="t13">te Pertev bütün e</span><span class="t13">ğ</span><span class="t13">ilimleri birle</span><span class="t13">ş</span><span class="t13">tirmek ve</span> <span class="t13">ı</span><span class="t13">srarla araya girmek istiyor</span>. <span class="t13">Güçlü bir demokrasiyi in</span><span class="t13">ş</span><span class="t13">a etmekten önce arzunuzun bu olmas</span><span class="t13">ı</span> <span class="t13">halinde</span> neler olabileceğini huzurumuzda resmigeçide geçen tarih bize gösterecek. Bakanlıktaki odasında, tutuklu bulundukları Dil Okulu&rsquo;nun voleybol sahasında çocuklar gibi şen top koşturan siyasiler fotoğrafının kenarına hayallerini çiziktiriyor Pertev: Fezaya doğru fırlayan dört okun üzerine mukaddesatçı sağ, milliyetçi sağ, liberal sağ ve sosyal demokrasi yazıyor. Ne acıdır ki, ne o dört okun fırlayacağı fezada, ne de yükseleceği topraklarda demokrasiden eser yoktu, olmamıştı, olmayacaktı.</p>

  <p class="p11">Çok partili rejime dönüş yapıldığında Pertev partisini kurabilecek miydi? Diyelim kurdu, cuntacılardan onay alabilecek miydi? Önünde duran fotoğrafta Cevdet Kara ve faşoların havalandırdığı topun çevresini çizdi, çizdi, çizdi. Elindeki kalem gözlerinin önünde bir anafor yaratmıştı; bir ülkenin sahip olması gereken bütün değerleri yutan bir anafor.</p>

  <p class="p11">Derken, Pertev&rsquo;in kapısı çalındı. Gelen Pertev&rsquo;in hayatının akışını değiştirecek bir ulaktı. Bizimkisi top peşinde koşturan tutuklu siyasi liderlerin fotoğrafının bulunduğu gazeteyi dosyalığına yerleştirdi, dosyalığının kapağını kapadı, kapanan kapağın oluşturduğu rüzgâr yüzüne çarptı. Soğukkanlılığına hayran olmamak mümkün değildi. Oysa birazdan hayatı yıldız gibi kayacaktı.</p>

  <h2 class="h22"><a id="ncx1854"></a><a id="a49"></a>29</h2>

  <p class="p11">&ldquo;Başını su dolu kovanın içinden çektim çıkardım.&rdquo;</p>

  <p class="p11">Faşolar duvar dibinde toplanmış fısıldaşarak konuşuyorlardı. Uzaktan onları kesen komünistler muhtemelen savunmaları hakkında konuştuklarını sanıyorlardı. Oysa konu daha mühimdi:</p>

  <p class="p11">Başbuğ&rsquo;ları canına kastetmişti.</p>

  <p class="p11">Ne dediniz, ne dediniz?</p>

  <p class="p11">Biz onu en son bir boya bulamacını saç ve kaşlarına sürerken bırakmamış mıydık? Çok geçmeden bütün faşolar koğuşta toplandılar. İki tanesi kapıda nöbet tutmaya başladı ve kömür karası saçları ve kaşlarıyla Başbuğ&rsquo;ları içeri girdi. Ayağa kalktılar. Hüseyin Feyzullah koğuşun tam ortasında durdu. Bu saç boyasında iş yokmuş. Yakmış kavurmuş saçlarını. O esintisiz koğuşta rüzgârdan savruluyormuş gibi başının üstünde toplanmıştı tüyden hafif kalan saçları. Ellerini gövdesinin arkasında kavuşturmuştu. Gözlerinin içine bile bakamayan kalabalığa baktı, baktı, baktı. Konuşacaktı da ne olacaktı? Hem ne diyecekti?</p>

  <p class="p11">&ldquo;Ulan deyyuslar, bir gizliden saçımızı boyayalım dedik, yıkamak için başımızı kovanın içine sokalım dedik, bu arada kapı vuruldu duymadık, gelen eşekoğlu eşek kendimi boğuyorum sandı, bir kova suyun koğuşu ıslatmasına mı yanayım, yetişin Başbuğ&rsquo;um ölüyor velvelesine mi? Bu millete soysuz Bizanslılardan hasıl olan alışkanlıkları atın üzerinizden!&rdquo;</p>

  <p class="p11">Hiçbir şey demedi.</p>

  <p class="p11">Faşoların doldurduğu sidikli duvar köşeleri gibi kokan koğuştan çıkıp kiminle dertleşti biliyor musunuz? Cevdet Kara ile. Boğulduğu hissiyatına kapılıp dışarı atmıştı kendisini çünkü. Boğulacakmış gibi olma nöbetinin havalandırma saatine denk düşmesi tam isabetti. Mezarından kalkıp yürüyormuş gibi, volta attıkları bahçenin yolunu tuttu. Faşolar cezaya çarptırılmış çocuklar gibi koğuşa tıkılmışlardı ve Türklükleriyle iftihar eden, Türk olmayanlardan itaat bekleyen buyurgan hallerinden beklenmeyen bir saflıkla, tozşeker tanesinin üzerine üşüşen kara sinekler gibi pencereye yığılmış, havalandırmaya çıkan Başbuğ&rsquo;larını izlemekteydiler. Görülecek ne varsa, tetik çeken parmaklarıyla birbirlerini dürtükleyip duruyorlardı. Tekmeleyerek komünist öldürmekle meşhur olanı kendisine yer açmak için.</p>

  <p class="p11">Balyoz ayaklarını çalıştırınca, dalaklarının ve taşaklarının patlamasından korkanlar kendilerini yapıştıkları pencere pervazından yere attılar, koğuş tekrar gün ışığı almaya başladı, Betonkafabalyozayak onlar için izleyip anlatmaya koyuldu. Yetiştirildiği kampta başına başına yemekten... Anlayın işte konuşmasındaki ağırlık ve takma isminin birinci kısmı buradan geliyordu:</p>

  <p class="p11">&ldquo;Baş-bağ-u-muzhava-lan-dır-ma-yaçık-tıııı. Kafa-sı-nası-kındedi-ği var-dı ya... O-nun-lakol-ko-la...&rdquo;</p>

  <p class="p11">Pencereyi zapt eden Betonkafabalyozayak&rsquo;a boşverip meraklarına yenik düşen faşolar ne pahasına olursa olsun bir kez daha pencereye çullandılar. &ldquo;FAŞO KOĞUŞUNDA ARBEDE ÇIKTI&rdquo; meselesinin içyüzü buydu. İşte, pencere camlarının kırılıp bir kaçının yüzlerinin façalanmasına neden olan görüntü:</p>

  <p class="p6"><span class="t14">Cevdet Kara ve Hüseyin Feyzullah yan yana.</span></p>

  <p class="p6"><span class="t14">Ba</span><span class="t14">ş</span><span class="t14">lar</span><span class="t14">ı</span><span class="t14">n</span><span class="t14">ı</span><span class="t14">n üzerinde çiçeklenmi</span><span class="t14">ş</span> <span class="t14">elma dallar</span><span class="t14">ı</span><span class="t14">.</span></p>

  <p class="p6"><span class="t14">Boylar</span><span class="t14">ı</span> <span class="t14">e</span><span class="t14">ş</span><span class="t14">itmi</span><span class="t14">ş</span><span class="t14">.</span></p>

  <p class="p6"><span class="t14">Hüseyin Feyzullah daha kal</span><span class="t14">ı</span><span class="t14">nca.</span></p>

  <p class="p6"><span class="t14">C</span><span class="t14">ı</span><span class="t14">l</span><span class="t14">ı</span><span class="t14">z adam</span> <span class="t14">ş</span><span class="t14">u Cevdet Kara.</span></p>

  <p class="p11">&nbsp;</p>

  <p class="p11">Faşolar camı çerçeveyi dağıtmadan önce Başbuğ&rsquo;ları tarafından tembihlenen onlar değillermiş gibi cıvıdılar elbette.</p>

  <p class="p11">&ldquo;Başbuğ&rsquo;umuz pehlivan gibi maşallah!&rdquo;</p>

  <p class="p11">Onlar da insandı ve oracıkta, o anda bir hayale daldılar:</p>

  <p class="p11"><span class="t13">&ldquo;</span><span class="t13">İ</span><span class="t13">ster misiniz Ba</span><span class="t13">ş</span><span class="t13">bu</span><span class="t13">ğ</span><span class="t13">&rsquo;umuz hançerini ç</span><span class="t13">ı</span><span class="t13">kar</span><span class="t13">ı</span><span class="t13">p Kara&rsquo;n</span><span class="t13">ı</span><span class="t13">n kalbine saplas</span><span class="t13">ı</span><span class="t13">n.&rdquo;</span></p>

  <p class="p11">Ne olduysa o anda oldu zaten. Bu hayalin şiddetiyle cam çerçeve yerinden oynadı, bir şangırtı koptu ve bizimkiler savurdukları küfürler eşliğinde demir parmaklıkların üzerine yığıldılar.</p>

  <p class="p11">Hüseyin Feyzullah çocuklarıyla başa çıkamayan dertli bir ana gibi başını kaldırıp baktı:</p>

  <p class="p11">&ldquo;Yine ne bok yiyor bu deyyuslar!&rdquo;</p>

  <p class="p11">Sırtını, ne halleri varsa görsünler penceresine döndü. &ldquo;Davadan döneni vurun, ben dönersem beni de vurun&rdquo; diyen adam, ah o muydu? Derin bir soluk aldı ve bambaşka bir adammış gibi konuşmasına devam etti:</p>

  <p class="p11">&ldquo;Elma çiçekleri ne güzel kokuyor.&rdquo;</p>

  <p class="p11">Sevecen, çiçeklere bakmakta olan Cevdet Kara&rsquo;ya dönüp, &ldquo;İnşallah meyvelerini yemek nasip olmaz&rdquo; dedi.</p>

  <p class="p11">İki lider gülüştüler. Sabah yağan yağmurla kıvamını bulan toprakta yürümeye başladılar. Her adımlarında ayakkabılarının altına bir topak çamur yapışıyordu. Hüseyin Feyzullah öfkesini çamur topaklarının üzerine kuvvetle basarak, o topakları incecik kilden tabletler haline getirmeye çalışarak atmaya çalışıyordu. Kaldı ki onun için daha kolaydı bu, ucu demir dolu ayakkabıları sebebiyle! Havadan, sudan, neden konuşacaklardı? Önce davalarından ve savunmalardan. Hüseyin Feyzullah başladı. Konuşmak, yürek sıkıntısını içinden atmak istiyordu!</p>

  <p class="p11">&ldquo;Son duruşmamıza et arabasıyla götürüldük Cevdet Bey biliyor musunuz? O zamandan bu yana burnumun derinliklerinde bir et kokusu. Lokmalarımı tabağımda bırakmam bu sebepten. Hep o çiğ et kokusu...&rdquo;</p>

  <p class="p11">&ldquo;Sizi duruşmaya o biçimde götürmekle hiç iyi yapmamışlar&rdquo; dedi Cevdet Kara. Devam edecekti ama konuşma arzusuyla yanıp tutuşan Hüseyin Feyzullah sözünü kesti:</p>

  <p class="p11">&ldquo;Bizden neyin intikamını alıyorlar Cevdet Bey?&rdquo;</p>

  <p class="p11">Çiçekli elma dallarından havalanan serçelerin cıvıltıları kahkaha gibi geldi kulağa. Bu sebeple sağına soluna hiddetle bakınarak sürdürdü konuşmasını:</p>

  <p class="p11">&ldquo;Fikirlerimiz iktidarda, biz zindanlarda.&rdquo;</p>

  <p class="p11">Bütün bunları elinde olmayarak söylemiş gibi sustu sonra. Hatta, Cevdet Kara&rsquo;nın bıyık altından güldüğü şüphesiyle ürpererek baktı ona. Yıllar sonra ölümünden az önce verdiği bir röportajda, &ldquo;Yüzünde müstehzi bir ifade sezseydim Cevdet Kara&rsquo;nın&rdquo; diye aktaracaktı o anı, &ldquo;kötü şeyler olurdu muhakkak.&rdquo; Cevdet Kara&rsquo;nın hayatının bağışlandığı ana geri dönüyoruz:</p>

  <p class="p11">&ldquo;Eh, Rasim için de benim partime yakın bir insan derlerdi. Sırf bu dedikoduların uğruna bize yaptıklarına bakınız&rdquo; diyerek ortayı buldu Kara.</p>

  <p class="p11">&ldquo;Bütün partililer oturduktan sonra mahkeme salonuna girmemi bile yasakladılar!&rdquo; diye gürledi Hüseyin Feyzullah.</p>

  <p class="p11">&ldquo;Duydum, partililerinizle beraber bekletmişler sizi de...&rdquo;</p>

  <p class="p11">Bu yakınlaşmalarını neye borçluydular? Fikirleri taban tabana birbirine zıt, iki ayrı siyasi partinin üyesi değilmişler, o anda yeni bir dünya kuruvermişler, aralarındaki husumet dağları ortadan kalkmış gibiydi. Hüseyin Feyzullah&rsquo;ın boyanın kavurduğu saçları kadar kara bir karga tarafından kovalanan şamatacı serçeler başlarının üzerinde bir tur attılar. Cevdet Kara güneşte iyice ısınan omuzlarını hareket ettirdi. Sanki ikisi de çok şükür hayatta olduklarını düşündüler:</p>

  <p class="p11">&ldquo;Toprak ne kadar da verimli&rdquo; dedi Hüseyin Feyzullah.</p>

  <p class="p11">Cevdet Kara pek yapmadığı bir şeyi yaptı, bir şiir okumaya başladı:</p>

  <p class="p11">&ldquo;Bir kucak dolusu tohumun var / Ve burası da güzel bir ülke. / Niye saçmıyorsun tohumlarını / Ve yaşamıyorsun neşe içinde? / Başka hiçbir yere ekemiyorum tohumlarımı / Kökünden sökmeden pis kokulu yabani otları.&rdquo;</p>

  <p class="p11">&ldquo;Ne güzel bir şiir, sizin mi?&rdquo;</p>

  <p class="p11">&ldquo;Hayır&rdquo; dedi Cevdet Kara. Kimin olduğunu söyleyecek gibi olup vazgeçti sonra.</p>

  <p class="p11">&ldquo;Bizim memlekete uygun bir şiir&rdquo; dedi Hüseyin Feyzullah. Sonra bir an durdu ve sanki bu şiirin bir başka ülkeye daha uygun olabileceğini düşünmüş gibi sordu:</p>

  <p class="p11">&ldquo;Falkland bunalımı konusunda ne düşünüyorsunuz?&rdquo;</p>

  <p class="p11">Cevdet Kara dudak büktü:</p>

  <p class="p11">&ldquo;İki ucu pisli değnek, bir tarafta cuntacı Arjantin faşistleri diğer tarafta sömürgeci İngilizler...&rdquo;</p>

  <p class="p11">Gürleyerek sözünü kesti Hüseyin Feyzullah: &ldquo;Arjantin yenilsin efendim! Böylece başındaki diktatör gider. Belki bu sayede faşizm yıkılır.&rdquo;</p>

  <p class="p11">Serçelerle ve kargalar şahidimiz olmasa inanmak pek güç. Biraz da Cevdet Kara&rsquo;nın tutukluluğundan söz edelim:</p>

  <p class="p11">Gün boyu ortalıkta henüz tarihe mal olmamış gerçekleri ifşa etmekle meşgul olduktan sonra bir bakıyordu ki akşam olmuş. Yuvasına dönen kuşlar gibi odasına çekiliyordu. Perdesiz odasına çoktan alışmıştı. Pencereye perde niyetine bir şey germeye bile gerek duymamıştı. Reyhan Kara&rsquo;yı ve onun demli çaylarını çok özlüyor, her akşam duygusal bir şey yapıyor, mum yakıyordu. Karısının 1981&rsquo;i 1982&rsquo;ye bağlayan yılbaşı için verdiği mumların eşini. Bu ritüelin bir saati vardı. Aynı anda Reyhan Kara&rsquo;nın da karşı tarafta mum yaktığını bildiği bir saati. Titrek mum alevine bakarak ne düşündüğüne gelince:</p>

  <p class="p11">&ldquo;Allah&rsquo;ım, Ali Çoban&rsquo;ı da tutuklasınlar.&rdquo;</p>

  <p class="p11">Şaka değil!</p>

  <p class="p11">&ldquo;Benim için siyaset bitmedi. Hayır, ben bu memleket için daha çok siyaset yapacağım. Geri döneceğim. Ali Çoban da siyasete döner elbette. Benim bu çektiklerimi onun da çekmesi gerekir ama...&rdquo; İşte bu zincirleme düşüncelerin sonu malum temenniye çıkıyordu:</p>

  <p class="p11">&ldquo;Allah&rsquo;ım, Ali Çoban&rsquo;ı da tutuklasınlar .&rdquo;</p>

  <p class="p11">Zamanın hızından memnundu. Günler uzamıyordu, günlerin bir temposu vardı. Ziyaret günlerinde karısının getirdiği parti dedikoduları bazen gece boyunca onu oyalıyordu. Sadece oyalıyordu. Çözüm ve gelecek planları aklının ucundan geçmiyordu. Eski partisini yakasından çoktan silkelemişti. Kendi halinde sıradan bir adam gibi, yeni partisiyle siyasete döneceği günler için; tekrar, yeniden, inşallah diyordu. Şöyle paranoyalara kapıldığı olmuyor değildi; cuntacıların zulmü yavaş yavaş artacak. Yıllara yayılacak bu darbenin gücü.</p>

  <p class="p11">Kendisi kulak arkası etse bile ne kadar doğru şeyler söylüyordu.</p>

  <p class="p11">Mumun alevini yeni partisinin şerefine söndürüyordu:</p>

  <p class="p11">Püffff.</p>

  <p class="p11">O günün koşullarında siyasal ihtiyaçtan çok kendi ihtiyaçlarına göre örgütleyeceği bir parti olacaktı ne güzel; püfffff. İllegal bir örgüt gibi kendisinden ve Reyhan Kara&rsquo;dan başka, parti içinde hiç kimse öne çıkmayacak, tanınmayacaktı, püffffff. Terk ettiği partide insanlar program ve tüzük nedeniyle oradaydı, yeni partisinde o orada olduğu için olacaklardı, püfffff.</p>

  <p class="p11">Mumu tekrar yaktı.</p>

  <p class="p11">Yeni partisi ne sol, ne sağ, ne de demokrat olacaktı, bildiğimiz kriterlere uymayan, nevi şahsına münhasır bir parti! Bu temenniyle mumu kırk bir kere üflemesi gerekiyordu, yanaklarını buruşuk bir kesekâğıdı gibi şişirdi; &ldquo;Püüü...&rdquo;</p>

  <p class="p11">Odasının kapısı çalındı.</p>

  <p class="p11">&ldquo;Buyrun&rdquo; dedi Cevdet Kara.</p>

  <p class="p11">Gece yatmadan önce ziyaretine gelen pek olmazdı. Bilirlerdi ki bugün gazetelerde kafasına takılan şeylere mektup döşenecek, BBC&rsquo;yi dinleyecek, Reyhan için tuttuğu günlüğü dolduracak, &ldquo;Reyhan&rsquo;ım, yanında olmak, testere ağzına benzeyen omurga kemiklerini tek tek saymak vardı...&rdquo; Bunları geçin, mumu kırk bir kere üflemek bile apayrı bir işti.</p>

  <p class="p11">Bugün elma ağaçlarının altında yürüdükleri yetmezmiş gibi gelen Hüseyin Feyzullah&rsquo;dı. Dilinin ucuna kadar geldi, neredeyse; &ldquo;Benden ne istiyorsun?&rdquo; diyecekti.</p>

  <p class="p11">Diyemezdi. Kıbrıs çıkartması için Reyhan&rsquo;ın zoruyla giydiği miğfer ve çelik yeleğin üzerinde sakil durması gibi ona hiç yakışmazdı bu çıkış. İşe bakın, Hüseyin Feyzulllah&rsquo;a da Cevdet Kara denmeye görsün, aklına gelen onun kafasında fır fır dönen miğferli haliydi. Bu onu kendine has gülüşüyle kıs kıs güldürürdü. Onu gülerken görmek mucizeydi. Faşolar 1981&rsquo;i 1982&rsquo;ye bağlayan gece, televizyona dönemin meşhur dansözü Nesrin Topkapı çıktığında topluluğa sırtını dönmüş oturan Başbuğ&rsquo;larını kıs kıs gülerken görmüş &ndash;yanındakiyle konuşurken hafifçe profilden&ndash; kendileri de nedensizce makaraları koyuvermişlerdi. Cevdet Kara o yılbaşı gecesi de şimdi olduğu gibi mumunun başındaydı. Zaten Reyhan Kara yılbaşı münasebetiyle vermişti o mumu ona. Evet, evet, evet, şu an gerçekleşmekte olan şey biraz tuhaftı:</p>

  <p class="p11">İçeri önce, başının üzerinde topak olmuş boya yanığı saçlarla kelaynak gölgesine benzeyen gölgesi girdi. Kapıda duran Hüseyin Feyzullah&rsquo;ın bir an önce içeri davet edilmeyi bekler bir hali vardı. Dayanamayıp arkasına bir göz attıktan sonra içeri dalıverdi. Bu hapishaneye, bir hapishaneye yakışmayacak, huzur veren şey, hiçbir mahkûmun kaçmaya kalkışmayacağına duyulan itimattı. Kuşkusuz burası dışarısından daha güvenliydi.</p>

  <p class="p11">Hüseyin Feyzullah, Cevdet Kara&rsquo;nın pencere önünde mum alevi başında oturmasına bir anlam veremedi. Sonra, &ldquo;Şiir mi yazıyordunuz?&rdquo; diye sormak geldi aklına.</p>

  <p class="p11">&ldquo;Hayır&rdquo; dedi Cevdet Kara, &ldquo;Hayal kuruyordum.&rdquo;</p>

  <p class="p11">Hayalinin ne olduğunu açıklaması şartmış gibi devam etti:</p>

  <p class="p11">&ldquo;Mum alevinin içinde kendimi evimde görüyordum. Daktilomun başında çalışıyordum. Reyhan bana bir bardak çay getiriyor. Ona yazdıklarımı okuyorum. İyi olmuş diyor.&rdquo;</p>

  <p class="p11">&ldquo;Kibritçi Kız&rdquo; gibi dedi Hüseyin Feyzullah.</p>

  <p class="p11">Ne garip kendisini Cevdet Kara&rsquo;nın yanında çok rahat hissediyordu. Kurt eniklerinin yanında kasılmaktan bitap düşüyordu çünkü. Oturdular ve sabah gün doğuncaya kadar sohbet ettiler.</p>

  <p class="p11">Nelerden konuşmadılar ki... En mahrem aile sırları:</p>

  <p class="p11">&ldquo;... Biliyor musunuz Cevdet Bey rahmetli eşim küçük oğluma hiç istemeyerek gebe kalmıştı. Doğurmak istememişti. Rahmetli ne kadar da kibar bir kadındı. Kürtaj yapacak bir doktor bulmuş, gitmiştik. Lakin geç kalmışız kürtaj için. Doktorun yanından çıkmış yürüyorduk yan yana. Omuzuna dokunmak istediğimde itmişti beni. Beni itmeye cesaret etmişti. Hiç sevmemişti beni. Kendimi ona sevdirecek bir şey de yapamamıştım hani.&rdquo;</p>

  <p class="p11">Siyasi dedikodu yapmayı tercih eden Cevdet Kara eteğindeki taşları dökmeye, bizim çoktan tanık olduğumuz bir anısıyla başlamıştı:</p>

  <p class="p11">&ldquo;... Rahmetli babacığımla beni saatlerce Florya Deniz Köşkü&rsquo;nün taraçasında bekletti o...o...&rdquo;</p>

  <p class="p11">&ldquo;Sağır, yaşlı, pinti, halk düşmanı diktatör bunak!&rdquo; diyerek Milli Şef&rsquo;i tanımlayacak sıfatları bulmasına yardımcı olmuş, hatta parantez açıp eklemişti Hüseyin Feyzullah:</p>

  <p class="p11">&ldquo;Efendim bendeniz Şırnak&rsquo;ta teğmen iken bir eve girdim, gözlerime inanamadım. Bizim jandarmalardan biri ayaklarını leğene sokmuş yıkatıyor. Mili Şef dönemi jandarma sultası dönemiydi...&rdquo;</p>

  <p class="p11">İkisi de Paşa&rsquo;ya da bu kadar ihanet edilmez ki diye düşünmüş olacaklar ki tarihte onun lehine bir şeyi hatırlayıverme telaşına düştüler:</p>

  <p class="p11">&ldquo;Efendim Şırnak dediniz de, benim dedem Tuncelilidir. Eh biraz Kürt kanı vardır bendenizde. Malumunuz Milli Şef &lsquo;te de vardı. Hatta Atatürk ve Mareşal Çakmak oturmuşlar, Tunceli&rsquo;yi temizlemeye karar vermişler. İnönü&rsquo;nün bu temizliği yapmaya gönüllü olmayacağını bildiklerinden Celal Bayar&rsquo;a havale etmişler işi.&rdquo;</p>

  <p class="p11">Tarih kazanı fokurdamaya devam ediyordu:</p>

  <p class="p11">&ldquo;Atatürk milliyetçiliği de çok katıydı Sayın Cevdet Kara...&rdquo;</p>

  <p class="p11">&ldquo;Bana kalırsa İnönü&rsquo;nün yaptıkları daha vahimdi. Hiç olmazsa Atatürk iyi kalpli bir insandı.&rdquo;</p>

  <p class="p11">&ldquo;Tarih ne kadar yanlış okutuluyor değil mi?&rdquo;</p>

  <p class="p11">&ldquo;Doğrusu okutulursa millet millet olmaktan çıkar Sayın Hüseyin Feyzullah.&rdquo;</p>

  <p class="p11">&ldquo;Yine de affedersiniz ama bilmek gerekir eğriyi doğruyu...&rdquo;</p>

  <p class="p11">&ldquo;O zaman kimse sevmez ama bu ülkeyi...&rdquo;</p>

  <p class="p11">&ldquo;Bu ülke neden sevilir Cevdet Bey? Şanlı tarihiyle mi, kanlı tarihiyle mi? Bir ülkenin tarihi yazıldığı gibi değilse ne olur Cevdet Bey? O tarihe inananlar azılı bir vatanperver, hayatının bir anında aydınlanan çocuklar vatan haini mi olurlar? Geçmişi daha ne kadar dalgalandırabiliriz elimizde yalan olduğunu bile bile. Üstelik gelecek diye bir şey de yokken orta yerde...&rdquo;</p>

  <p class="p11">Hüseyin Feyzullah&rsquo;ın bunları söylemesi için içine şeytan girmesi gerekirdi. Siyasetçi olmak ne zordu:</p>

  <p class="p11">Ülkenin bütün pisliğini yut yut içinde tut!</p>

  <p class="p11">Buna rağmen ülkeni sev, siyaset yap.</p>

  <p class="p11">Bu ülkede siyasetçilerin kendilerini biricik görmelerinin sebebi belki buydu. Bir tek siyasetçilerin gerçeklere, yaşanmış ama yazılmamış tarihe vâkıf olmaları. Kendilerini şanlı bir tarihe yüz sürüp kendinden geçenler karşısında insanüstü bir varlık olarak görmeleri kaçınılmazdı. Olan biteni gören, bilen bir avuç insanı inim inim inletmelerinin sebebi de bu olmalıydı.</p>

  <p class="p11">Hangi ülkenin halkından gizlenen, yüzleşemediği bir tarihi varsa, siyasetçilerden başka duyan, bilenin kurşuna dizildiği bir sırrı varsa, pislik yığınının üzerinde oturuyordur o ülke. O bok yığınının üzerinden inip temizlenmesi içinse en az yüzyıllık tertemiz bir tarihe sahip olmalı.</p>

  <p class="p11">Şimdi dalgalı bir deniz gibi köpürmekteydi Cevdet Kara. Benim mevzubahis ettiğim şeylerden dolayı değil. Söz dönmüş dolaşmış Ali Çoban&rsquo;a gelmişti. Tuhaf adamdı şu Cevdet Kara, doğuştan bir kabalık barındırmıyordu ruhunda. Sinirlendiğinde, Hüseyin Feyzullah&rsquo;a anacığının Kıbrıs&rsquo;ta kapı dışına astığı ve Türkiye&rsquo;ye geldiklerinde hiçbir yerde göremediği porselen rüzgâr çanını hatırlatır biçimde tir tir titriyordu.</p>

  <p class="p11">&ldquo;Uzlaşmaya yanaşmadı&rdquo; diyordu.</p>

  <p class="p11">Aynı şeyi meydanlarda Rasim de söylüyordu: &ldquo;Uzlaşsalardı çıkar mıydık kışlamızdan, bozar mıydık rahatımızı? Ben ister miydim emekli olmak varken böyle güç bir vazife altına girmeyi. Ama sanmayın ki kaçıyorum vazifeden. Anarşiyi durdurmak için çağırsalar gelirdim Fizan&rsquo;dan, Bağdat&rsquo;tan...&rdquo;</p>

  <p class="p11">Uzlaşamadıkları herhangi bir konudan misal veriyordu Cevdet Kara:</p>

  <p class="p11">&ldquo;Avrupa Konseyi heyeti gelmeden önce beni aradı. Belli ki yasaklı siyasetçilere destek vermek için benimle görüşmeye özel bir önem verdikleri anlaşılıyordu. Randevu saati konusunda fark etmez, sürekli Başkent&rsquo;teyim, dedim. Israr ettiler sabah saat 10:00 olsun öyleyse dedim. Sonra duydum ki Ali Çoban, &lsquo;Hayır, saat 10:00&rsquo;da ben görüşeceğim&rsquo; diye inat etmiş. Bu yüzden bir kargaşa oldu. İkimiz de heyetle görüşemedik.&rdquo;</p>

  <p class="p11">Bu daha neydi ki...</p>

  <p class="p11">&ldquo;Cumhurbaşkanının seçimi konusunda ben Sayın Ali Çoban&rsquo;a dedim ki... Gel beraber...&rdquo;</p>

  <p class="p11">&ldquo;Bir berber dükkânı açalım!&rdquo;</p>

  <p class="p11">Boş bulunup böyle söylemiş, ardından kıs kıs gülmüştü Hüseyin Feyzullah. Tiz bir çığlık koyverecekmiş gibi gerildi Cevdet Kara:</p>

  <p class="p11">&nbsp;&ldquo;Ali Çoban sizi de dışarlıklı Türk diye aşağılardı. Kıbrıslı olmanız münasebetiyle...&rdquo;</p>

  <p class="p11">&ldquo;Ne münasebet efendim. Kayseriliyim ben. Ailem Kıbrıs&rsquo;a göç etmiş. Hem orası da bu vatanın bir parçası değil mi?&rdquo;</p>

  <p class="p11">&ldquo;Tabii, tabii...&rdquo; dedi Cevdet Kara. Dalga mı geçiyordu, anlayış mı gösteriyordu anlamak güçtü.</p>

  <p class="p11">&ldquo;Rüyalarıma giriyordu vatan. El kadar bir çocukken ben tutturmuştum...&rdquo;</p>

  <p class="p11">Cevdet Kara odasına dolan günün ilk ışıklarıyla uyandı. Yatağında öylece uyuyakalmıştı. Başucundaki mum darbeyle inim inim inleyen halk gibi erimişti. Bin bir dilek mumunu söndürmeden uyuduğu için pek üzüldü Cevdet Kara.</p>

  <p class="p11">Hüseyin Feyzullah da kendi yatağında bir iç sıkıntısıyla gözlerini açtı, boyalı saçlarının kararttığı yastığına yüzünü buruşturarak baktı.</p>

  <p class="p11">Bir rüya görmüştü ama ne?</p>

  <p class="p11">Cevdet Kara da uykunun rehavetiyle ağzından akan salyaların yastığında oluşturduğu ıslaklığı seçti.</p>

  <p class="p11">Uzun uzun konuştuğu bir rüya görmüştü ama ne?</p>

  <p class="p11">Birbirine benzer günler işte böyle geldi geçti. Cevdet Kara darbe ertesi başladığı Tavan Arası isimli şiirini tamamladı, Hüseyin Feyzullah iyi marka bir saç boyasıyla &ndash;Almanya&rsquo;dan kaçak getirilen&ndash; saçlarını boyadı. Kendisini Hitler&rsquo;e filan benzetmediğinden yakındı, 1960 ihtilalinin ardından yemin billah yeni bir ihtilale niyet etmediğini anlattı. Gel de inanma! Haftada bir gün yayınlanan, Japon yapımı çizgi film Şeker Kız Candy&rsquo;i izleyen tek tutukluydu Hüseyin Feyzullah. Betonkafabalyozayak bile takılmazken bu çizgi filme altı yüz doksan yedi cinayetten sorumlu olduğu iddiasıyla yargılanan bir partinin genel başkanı olarak Hüseyin Feyzullah yüzünde sevecen bir ifade ve gerçekten gülen gözlerle geçerdi ekran başına. O güzelim çizgi filmi karambole getirmişti bir keresinde partilileri ve Cevdet Kara. Faşolar, Cevdet Kara ile ilgili suç duyurusunda bulunmuşlardı. Duruşmadan dönen Cevdet Kara gülerek sormuştu: &ldquo;Sizin suç duyurusunda öyle iddialar var ki nasıl cevaplayacağım diye düşünüp duruyorum.&rdquo;</p>

  <p class="p11"><span class="t13">Fa</span><span class="t13">ş</span><span class="t13">olar</span><span class="t13">ı</span><span class="t13">n en yanardöneri, &ldquo;Efendim bizim de</span><span class="t13">ğ</span><span class="t13">il, avukatlar</span><span class="t13">ı</span><span class="t13">n i</span><span class="t13">ş</span><span class="t13">i&rdquo; demi</span><span class="t13">ş</span><span class="t13">ti.</span></p>

  <p class="p11">&ldquo;Hayır efendim sizler bulunmuşsunuz suç duyurusunda, altında imzalarınız var, gördüm&rdquo; demişti Cevdet Kara; &ldquo;Sanskritçe öğrenme çabamı bile bölücülük nedeni saymışsınız...&rdquo;</p>

  <p class="p11">Hüseyin Feyzullah susmaları için yalvarırcasına baktı ardındaki kalabalığa. Şeker Kız Candy&rsquo;nin tıkalı bir lavabo gibi doluveren gözleri kaplamıştı ekranı. İtinayla çizilmiş minik çenesini titreterek haykırıyordu:</p>

  <p class="p11"><span class="t13">&ldquo;Bana bunca kötülü</span><span class="t13">ğ</span><span class="t13">ü yapan sizler miydiniz? Söyleyin, sizler miydiniz</span>?&rdquo;</p>

  <h2 class="h22"><a id="ncx1972"></a><a id="a50"></a>30</h2>

  <p class="p11">&ldquo;Pertev&rsquo;in ipini çektiler.&rdquo;</p>

  <p class="p11">&ldquo;Ne yaptılarsa kökünü kuruttular bizim bitli kumruların. Onların yerine kargalar türedi.&rdquo;</p>

  <p class="p11">14 temmuz 1982 günü başbakan yardımcılığından istifa eden Pertev dedikodusu yapmaya çalışan eski partilisine karşılık bizim Ali Çoban, leşe üşüşür gibi gelmiş kargaları konu ediyordu. Sapı, şahlanmış kırat biblosunun kuyruğuna dolanmış dürbününü aldı, gözüne dayadı, ağzını açtı, ayrık dişlerini meydana çıkardı, bir süre evinin önündeki ağaca tünemiş kargaları seyretti:</p>

  <p class="p11">&ldquo;Bu memleketin kargaları değil bunlar. Başka bir yerden, farzımuhal Romanya&rsquo;dan gelmişler ama bu mevsim gelemezler, muhtemelen getirilmişler. Hint kargası olsalar kör arkadaşlarına bakıp beslerler. Yemezler bunlar gibi.&rdquo;</p>

  <p class="p11">Bir kere daha, &ldquo;Pertev&rsquo;in ipini çektiler&rdquo; demekten başka çıkar yol bulamadı mutat ziyaretlerinden birisini gerçekleştiren eski partili.</p>

  <p class="p11"><span class="t13">&ldquo;Hem, bizim memleketin kargalar</span><span class="t13">ı</span><span class="t13">n</span><span class="t13">ı</span><span class="t13">n paçalar</span><span class="t13">ı</span> <span class="t13">ve kanat uçlar</span><span class="t13">ı</span> <span class="t13">k</span><span class="t13">ı</span><span class="t13">rç</span><span class="t13">ı</span><span class="t13">ll</span><span class="t13">ı</span><span class="t13">d</span><span class="t13">ı</span><span class="t13">r</span>. Gagalarının alt ucu kırmızımsı, göz kapakları daha şişkin, tüyleri o kadar kuzguni siyahtır ki güneş ışığında gazdan alevler gibi görünürler.&rdquo;</p>

  <p class="p11">Köylü olmanın getirisi, memleketin kargalarını ne de güzel tarif etmişti Ali Çoban.</p>

  <p class="p11">&ldquo;Hımmm, evet&rdquo; demekten başka çaresi kalmamıştı misafirin. Hatta ayağa kalkıp Ali Çoban&rsquo;ın yanına gitmişti daha yakından görebilmek için leş kargalarını. Yaz sıcağı pencereler açıktı, misafir gürültüyle hapşırmış, emmebasma tulumba gibi üç kere eğilip doğrulmuştu. Ne önemi var demeyin, kargalar istiflerini hiç bozmamışlardı:</p>

  <p class="p11">&ldquo;Öyle profesyonel ki şu kargalar. Ne senin koca gövdenin hareketinden, ne de &ndash;çok yaşa&ndash; hapşırığının gök gürültüsü gibi sesinden ürküp kaçmadılar. Şuraya düşüp bayılsam o dakika girer evin içine, didik didik ederler beni.&rdquo;</p>

  <p class="p11">&ldquo;Allah korusun&rdquo; dedi eski partili.</p>

  <p class="p11">&ldquo;Allah bizi daha ne kadar korusun! Baksana sinirimizi bozmak için leş kargaları bile getiriyorlar kan emicilerin vatanından.&rdquo;</p>

  <p class="p11">&ldquo;Kimler?&rdquo;</p>

  <p class="p11">&ldquo;Kimler olacak, onlar.&rdquo;</p>

  <p class="p11">&ldquo;Kanatları var efendim bunların. Nereye isterlerse giderler.&rdquo;</p>

  <p class="p11">&ldquo;Kargaların bu türü nereye isterse oraya gideninden değildir. Kargaların bu türü eli kanlı katil gibi çalışır. Bir öküz leşini koyduğun kafese toplar, istediğin yere götürürsün onları.&rdquo;</p>

  <p class="p11">Misafir kaça korka gitti kargalardan. Kapının önünde arabasına binerken, başının üstüne örttüğü bond çantasının tam göbeğinde üç koca deliğin açıldığını görünce hem Ali Çoban&rsquo;ın bilgi ve görgüsüne bir kere daha hayran oldu hem de laf taşıma işini bıraktı.</p>

  <p class="p11">Ama geç kalmıştı.</p>

  <p class="p11">Bir trafik kazası geçirdi, cesedi Afyon Sandıklı yolunda boylu boyunca yattı, yöre sakininin &ldquo;Bizimkiler bir tek tahıla gelirdi ama&rdquo; dediği, yabancısı oldukları kargalar tarafından dörtte biri afiyetle yendi.</p>

  <p class="p11">Manisa&rsquo;da yaptığı konuşmada ses teçhizatı su koyvermeseydi konuyu kargalara getirecekti Rasim. Zaten güneş çarpmıştı hafiften, allak bullak olmuştu kafası, kim kimin istihbaratçısıydı unutmuştu, kendisinin bildiğini herkesin bildiğini sandığı bile oluyordu. Yine de sesinin duyulduğunu düşünerek kargalardan söz ederek tamamlamak istemişti konuşmasını:</p>

  <p class="p11">&ldquo;Sevgili vatandaşlarım, şimdi bunları bir korku sarmış, bunlar bizi öldürecek mi acaba diye düşünüyorlarmış. Siyaset yapmaktan, milleti zehirlemekten alıkoyunca bunları, böyle böyle şeyler kurmaya başlamışlar. Güya ben ve arkadaşlarım şeyden, Romanya&rsquo;dan leş kargaları toplayıp getirtmişiz. Onları bunlardan bir tanesinin evinin önüne salıvermişiz. Kargalarla suikast yapacakmışız. Aziz vatandaşlarım, kargalar bile gülmez mi bunlara? İşte biz bunların elinden aldık şeyi, demokrasi dedikleri anarşi şeysini. Kargalardan korkuyorlar, Allah&rsquo;tan korkmuyorlar aziz vatandaşlarım.&rdquo;</p>

  <p class="p11">Kalabalıkların duymadığı ama çevresindekilerin gayet açık duyduğu bu karga lakırdısı bir gazeteci vasıtasıyla kulağına geldi Ali Çoban&rsquo;ın:</p>

  <p class="p11">&ldquo;Efendim gelecek yıl çok partili yönetime kesin geçerler. Anlaşılan Rasim pek yorulmuş. Manisa&rsquo;da La Fontaine&rsquo;den masallar anlattı durdu. Kargalar margalar...&rdquo;</p>

  <p class="p11">Ali Çoban yapayalnız kaldığı çalışma odasında, gözleri dolmuş, burnu tuzlu su çekmiş gibi sızlamış, çepeçevre duvar dibine dizili boş sandalyelere hitaben başladığı konuşmasını, günün bu saatinde penceresinin önüne istiflenen leş kargalarına baka baka sürdürdü:</p>

  <p class="p11">&ldquo;Ben arkama bakmam. Arkama dönüp bakarsam, tufan.&rdquo;</p>

  <p class="p11">Kargalar bir ağızdan bağırıştılar. Sanırım bu, odanın kapısının açılıverip içeri bir grup eski partilinin zincirlerinden boşanmış gibi sökün etmesiyle oldu. Ürktü kargalar. Uydurmuyorum; sanki, &ldquo;1966&rsquo;da niye cumhurbaşkanı olmadın ki Ali Çoban?&rdquo; diye sordu kargalar. Tam bu sırada uzun zamandır teşrif etmeyen Nazlı Hanım&rsquo;ı çat diye açtı kapıyı. İyi ama hangi vesileyle? Yoksa, &ldquo;Seni almaya geldiler&rdquo; demek için mi? Değil. İntikam yemeği soğumak bilmeyen Nazlı Hanım&rsquo;ı &ldquo;Pertev ile Şermin, Side&rsquo;ye doğru yola çıkmışlar&rdquo; dedi sadece.</p>

  <p class="p11">Göğsünün üzerine bir manda yavrusu oturmuş da kalkmıyormuş gibi içi daraldı Ali Çoban&rsquo;ın. Pertev&rsquo;in parti kurma hazırlığında olduğunu bilmek canını neden bu kadar sıkmıştı ki?</p>

  <h2 class="h22"><a id="ncx1999"></a><a id="a51"></a>31</h2>

  <p class="p11">&ldquo;Deve olsun, partinin amblemi deve olsun.&rdquo;</p>

  <p class="p11">Pertev söylenenleri duymaz bir tavır içinde gözlerini ufka dikmiş bakıyor, çenesindeki gamzeyi seyredilmeye değer bir biçimde, tam orada derisinin altında garip minik bir yaratık varmış da çıkmak istiyormuş gibi hareket ettiriyordu.</p>

  <p class="p11">&ldquo;Yok&rdquo; diyor. &ldquo;Askerler, deve inadı var şu Pertev&rsquo;de derler sonra. Ayrıca deveye sormuşlar diye girerler lafa, toparlayamayız bir daha...&rdquo;</p>

  <p class="p11">&ldquo;Sincap nasıl olur Pertev Ağabey?&rdquo;</p>

  <p class="p11">Ters çevrilmiş ıstakalarla dolu masanın altına, çıplak dizinin üzerine yerleştirdiği Hayvanlar Âlemi adlı kitaptan hayvanların karakteristik özelliklerine baka baka partinin amblemine uygun olanı bulmaya çalışanın bir önerisi daha vardı ki söylemesine fırsat kalmadan Pertev, canını sıkan konuyu dillendirdi:</p>

  <p class="p11">&ldquo;Askerler yakamızı çabuk bıraktılar.&rdquo;</p>

  <p class="p11">Şöyle olmuştu: Banker Cano skandalı patlamış, Pertev&rsquo;in yardımcısı istifaya zorlanmış, ekonomi konusunda hep danışılıp görüşleri alınan bir kişi üstlerine getirilmişti. Pertev suyunun ısındığını anlar anlamaz kendi odasından Başbakan&rsquo;ın odasına açılan kapıdan geçmiş, istifasını verip Rasim&rsquo;e bir allahaısmarladık bile demeden toz olmuştu. Bulunmamak için araç telefonsuz, telsizsiz bir arabaya binmiş, yolda iki defa araç değiştirip peşlerinden &ldquo;Rasim Paşa sizinle konuşmak istiyor&rdquo; demek, diyebilmek için gelen emniyet güçlerini atlatmayı başarmıştı. Söylemeden geçemeyeceğim; Başkent&rsquo;ten Side&rsquo;ye kadar cızırdayan polis telsizinden bir tek Rasim&rsquo;in sesi duyulmuştu:</p>

  <p class="p11">&ldquo;Buldunuz mu? / Buldunuz mu? / Buldunuz mu? / Buldunuz mu?&rdquo;</p>

  <p class="p11">Ardından İstanbul&rsquo;dan Başkent&rsquo;e ve oradan gerekli görülen bütün kanallara yönlendirilebilen telsizin mandalı takılı kalmış olmalı ki şöyle dediği duyulmuştu Rasim&rsquo;in: &ldquo;Uşak, parmağım! Uşak, parmağım! Uşak, parmağım!&rdquo;</p>

  <p class="p11">Pertev&rsquo;in peşindeki polislerden birisinin çiş molası verip durduklarında apoletlerini söküp Toros ormanlarına dalması bunun akabinde olmuştur işte. Diyeceğim, Pertev, Rasim ile istifası hakkında tek kelime konuşmadan Side&rsquo;ye gelmeyi başarmıştı. Niyetinin parti kurmak olduğunu herkes biliyordu. Peki banker skandalının üzerinden hükümetten kaçar gibi ayrılmış bir adama parti kurdururlar mıydı? Diyelim kurdurdular, seçimlere girmesine müsaade ederler miydi? Pertev kime güveniyordu?</p>

  <p class="p11">Her şey hasbelkader oldu.</p>

  <p class="p11">İlk günlerde sizin de tanık olduğunuz üzere, partinin amblemi, tüzüğü, büzüğü, programı derken tatil uzamış, daha fazla motel parası ödeyecek güçleri kalmamıştı. Bunun üzerine yandaki siteden derme çatma evlerden kiralayıp piknik tüplerinde yemek pişirip, yayları nabız gibi atan yataklarda uyuyup, yan dairedeki demir tüccarlarının tatile çıktıkları için sevinen metreslerinin çığlıklarını işite işite çalıştılar. Pertev memleketinin zenginini sevmeye işte o anda karar verdi. Allah yardımcısı olsun, yoksullar için yapacak bir şey yoktu.</p>

  <p class="p11">Aslına bakarsanız Pertev zihninin derinliklerinde partisini kurmakla kalmamış, iktidara bile gelmişti. Parti tüzüğü ve programını vahiy gelmiş gibi bir gecede yazmış ya da bu kendisine yazdırılmıştı. Partiyi beraberce kuracağı arkadaşlarıyla toplu halde gittikleri cuma namazının ertesinde, Side caddelerinde başları iğde dallarına değe değe, esnafla tokalaşa öpüşe, paralarını bankere kaptıran sinirli teyzeler tarafın<span class="t13">dan kovalana ta</span><span class="t13">ş</span><span class="t13">lana kald</span><span class="t13">ı</span><span class="t13">klar</span><span class="t13">ı</span> <span class="t13">sitenin okey oynad</span><span class="t13">ı</span><span class="t13">klar</span><span class="t13">ı</span><span class="t13">, çay içip ka</span><span class="t13">ş</span><span class="t13">arl</span><span class="t13">ı</span> tost yedikleri kahvesine vardıklarında müjdeli haberi aldılar: Partilerine destek verecek bir grup işadamı özel yatlarıyla geliyorlardı. İçinden derin bir oh çekti Pertev. Böylece Şermin&rsquo;in yediği ıstakozların, istiridyelerin, ahtapot salatalarının ve &ldquo;Hanımefendi şunun tadına da bakmaz mıydınız?&rdquo;ların, içtiği viskilerin, puroların hesabı ödenmiş olacaktı.</p>

  <p class="p11">Hesaplar ödendi.</p>

  <p class="p11">&ldquo;Bakalım size karşı borcumuzu nasıl ödeyeceğiz&rdquo; dedi partililerden birisi bonkör işadamlarına hitaben. Side açıklarında, hafifçe kıç attıran bir dalgada bir alçalıp bir yükselirken. &ldquo;Borcumuzu ödemesini biliriz&rdquo; dedi Pertev tatlı sarsıntıyla dalgalanan göbeğini okşayarak. &ldquo;Hiç kuşkumuz yok&rdquo; dedi bonkör işadamlarından birisi. Ufukta görünen her partiye gönüllerinden kopan yardımı yapıyorlardı. Pertev&rsquo;e de herkese verdikleri kadarını vermişlerdi. Pertev herkesten fazlasını hak edecek konuşmayı işte o zaman yaptı. &ldquo;Püfff&rdquo; diye artık anasının nefesi mi, Korku Efendisi&rsquo;nin mübarek yeli mi, bir rüzgâr yüzüne doğru üfürdüğünde:</p>

  <p class="p11">&ldquo;Başbakan Paşa bir parti kuramayacak. Başka bir askere verecekler o görevi. Cuntacıların devamı gibi görünen bir hükümeti kimse istemez, Amerikalılar bile. Gölgede kalarak iş becermeye çalışan Ali Çoban&rsquo;ın hiç şansı yok, denemesine bile izin vermeyecekler. Geriye kalanları söylemiyorum.&rdquo;</p>

  <p class="p11">&ldquo;İktidara geliyorsunuz yani&rdquo; dedi tatar suratlı işadamlarından birisi.</p>

  <p class="p11">&ldquo;Allah izin verirse&rdquo; dedi Pertev.</p>

  <p class="p11">&ldquo;Allah izin verir de Rasim izin verir mi? Sizin bir vakit Süleyman Tel&rsquo;in partisinden Allah&rsquo;ın izniyle yola çıktığınızı hesaba katar da...&rdquo;</p>

  <p class="p11">&ldquo;O hesabı beni cuntacı hükümetine başbakan yardımcısı yaparken yapsaydı! O defter çoktan dürüldü.&rdquo;</p>

  <p class="p11">&ldquo;Onlar hiçbir defteri dürüp bir kenara koymaz Pertev Bey&rdquo; dedi elini cebine atan diğer işadamı.</p>

  <p class="p11">&ldquo;Yours boys have a gone, diyenler belki bunun ricasını da yaparlar&rdquo; dedi boşboğaz partililerden birisi. Pertev kızmadı ona. Kendisi bile dertlenmişti bir an, tost, çay, ıstakoz, yatak, kiralık tüpgaz paralarını ödeyemeyecek halde kalakalmaktan, işadamlarının &ldquo;Geri verin hibe ettiğimiz parayı&rdquo; demelerinden. Lüks beyaz yatın bata çıka uzaklaşıp gidebileceği olasılığından.</p>

  <p class="p11">&ldquo;Ricacıları bir tarafa bırakın, halk beni seçecek&rdquo; dedi Pertev. Bunu öyle inanarak söyledi ki işadamlarının çek defterlerini bir kere daha çıkarası geldi. &ldquo;İktidara geleceğiz, iktidarda kalacağız&rdquo; dedi ve devam etti Pertev. Oturduğu yerde ayakları yere değmeyen bu toparlak adamın herkesten başka hayalleri vardı. İçinde fikir, düşünce, hak, özgürlük yoktu, belki bu ötekilerde de yoktu, olanlar zaten veto çengeline asılacaktı. Parayla satın alınacak şeylerin hayalini kuruyordu Pertev. Diğerlerinden farklıydı.</p>

  <p class="p11">&ldquo;Sen bizi seveceksin yahu&rdquo; dedi zengin işadamlarından birisi.</p>

  <p class="p11">&ldquo;Zengini severim&rdquo; dedi Pertev. Bir Murat 131 parası tutmuştu hesaplar, ah Şermin, nereden bulduysa o Don Perignon marka şampanyayı, &ldquo;Zengini de sevmek gerekir zaten&rdquo; dedi Pertev, bütün memlekette teşkilatlanmaları gerekiyordu. Her köye, kasabaya parti bürosu, her parti bürosuna bir masa, sandalye, seçim otobüsü, genel merkez, bahşişler, reklamcılar, Şermin&rsquo;in giderleri...</p>

  <p class="p11">Pertev diğerlerinden farklıydı.</p>

  <p class="p11">İşadamlarından birisi cin çarpmış gibi konuşmaya başladı:</p>

  <p class="p11">&ldquo;Siz de bizim işimize gelirsiniz doğrusu. Eğer cuntacıların devamı bir parti gelse, dişini sıkmaya devam eden halk, hiç ferahlayamayıp sonunda isyan çıkarır, solcuları başa getirir, onlar da fabrikalarımızın önünde bizi sallandırır. Siz gelin ki bir oh çeksin halk. Unutsun cuntayı, kölesi olsun paranın, yaşamak için daha başka neler gerekir, bilmesin, bilemesin.&rdquo;</p>

  <p class="p11">Herkes öylece baktı bunları söyleyen işadamına. Boşboğaz partili söyledi son sözü:</p>

  <p class="p11">&ldquo;Demokrasiyi, insan haklarını bilmek ama neskafe gibi memlekete getirmemek esastır.&rdquo;</p>

  <p class="p11">Pertev gözlerini ufka dikmiş dinliyormuş gibi yapıyordu. İşadamları önce Suudi Arabistan&rsquo;a ardından Amerika&rsquo;ya gidecek olan Pertev&rsquo;e iyi yolculuklar dilediler, uzattıkları açık çekle birlikte. Pertev&rsquo;de onları kendine doğru çekip yanaklarından öptü.</p>

  <p class="p11">&ldquo;Ne samimi bir adam yahu!&rdquo; diyecekti arkasından işadamları. &ldquo;Cuntanın tuzu biberi olacak besbelli!&rdquo; Gülüştüler sonra. Günbatımına sırtlarını dönmüş, gözlerini kıyıya dikmişlerdi. Kıyıya insan eliyle kondurulmuş şeyler, ah ne kadar da güzeldi.</p>

  <p class="p11">&ldquo;Askerler Pertev&rsquo;in başına çorap örmeseler&rdquo; diye tokuşturmak istediler viski bardaklarını. O da ne! Bitmişti viskileri. Tek bir şişe bile kalmamıştı, iyi mi?</p>

  <p class="p11">&ldquo;Yokluk ne kötü şey&rdquo; dedi aynı zamanda yatın sahibi olan. Yeni bir şişe bulunup getirilene kadar güç bela, yeni demlenmiş çaya talim ettiler, viskilerin üzerine içilecek en son şey olsa bile.</p>

  <h2 class="h22"><a id="ncx2034"></a><a id="a52"></a>32</h2>

  <p class="p11">&ldquo;Çayı demlemiş semaverle birlikte &ndash;öyle arzu ederdi seninki&ndash; köşkün taraçasına çıkarmıştım. İşte o vakit gördüm kargaları. Aynı kargalar, Ali Çoban&rsquo;ın dikkatini çekenler, buraya da geldiler, taraça korkuluklarına sıra sıra dizildiler. Gözlerime inanamadım. Boşta kalıp çürümüş çamaşır mandalı gibiydiler. Bir haber getirmiş gibi gözümün içine bakıyorlardı. Semaveri yerleştirdikten sonra sabah temizliğiyle meşgul olmaya başladım. Bunun için denizden kovayla su çekiyordum. Her işi ben yapıyordum. Rasim gazetelere bakıp bakıp konuşuyordu. Onu da ben dinliyordum. Kargalara sonra ne oldu? Uçup gittiler tabii. Bak, taraça korkuluklarını gagalarıyla kurşun gibi delen de onlardır. Onlardan kaldı bu izler. Rasim, deliklerden bir tanesine meraklı parmağını sokmuş da çıkaramamıştı. Kalakalmıştı korkulukların başında: &lsquo;Uşak, parmağım!&rsquo; Benden başka kimse yoktu koca köşkte. Duymazdan geldim önce, teneke kovayı gürültüyle denize salarken ve çekerken demir korkuluklara çarpa çarpa ve de dökerken suları iskeleye, elimden geldiğince çok gürültü çıkarmaya gayret ederek. &lsquo;Uşak, parmağım!&rsquo; Bir insan güneşin alnında ve gecenin ayazında bekleye bekleye kaç saatte ölür? &lsquo;Uşak, parmağım!&rsquo; Diyelim öldü, telefon çalmadı, kimse sormadı, iyice panikledi ve öldü. Memlekette kötü olan her şey sona erer miydi? &lsquo;Uşak, parmağım!&rsquo; Fena olan buydu işte. Aslında Rasim&rsquo;in hiçbir şeyin sorumlusu olamayacak kadar zavallı olması. &lsquo;Uşak, parmağım!&rsquo;</p>

  <p class="p11">Bir demirci ustası çağrılmıştı. O günü işte böyle hatırlıyorum. Rasim sarılı parmağını sallaya sallaya anlatıyordu. &lsquo;Şey çıktı&rsquo; demişti şey, &lsquo;dolama!&rsquo; Soranlara, gazetecilere. Dolama. Daha doğrusu Nuri Paşa öyle söyle diye tembihlemişti bunu. Yoksa o böyle hinlikler düşünecek adam değildi. O hiçbir şey düşünecek adam değildi. Memleketi bu hale nasıl düşürdü hâlâ şaşarım.&rdquo;</p>

  <p class="p11">Mösyö Kevork görmeyeli iyi nutuk atar olmuş. Gülüyor tabii bunu duyunca:</p>

  <p class="p11">&ldquo;Süpürge dayandığı duvarın rutubetini alırmış.&rdquo;</p>

  <p class="p11">Sonra birden hassaslaşıyor. Servise hazırlandığı için beyaz eldiven geçirdiği ellerine acır gibi bakıp, &ldquo;Uşak, parmağım!&rdquo; çağrısına tam zamanında cevap vermediği, koşup gelmediği için Menekşe Halk Plajı&rsquo;nın çöplerini toplama cezasına çarptırıldığını fısıldıyor. Mösyö Kevork&rsquo;un derin kederinin altında yatan, çoğu zaman gönüllü yaptığı, kendisine o gün ceza olarak verilen bu vazife değil elbette:</p>

  <p class="p11">&ldquo;Halk mutsuzluktan yüzmeye bile gelmiyordu. Deniz çöpünü bırakıp geri çekiliyordu mütemadiyen. Ağırlığından çırpınamıyordu. Bataklık gibiydi deniz. Bir koltuk değneği, sapı kırık plastik bir kahve fincanı ama Kıbrıs Fatihi Cevdet Kara baskılı, kuyruğu kopmuş yavru tilkiden yaka kürkü, ayakkabı topuğu, pembe bebek muşambası, şemsiye iskeleti, Kızılay rozeti, çorap teki, yatak yayı, fare kapanı, takma bir diş &ndash;ama Mösyö Kevork&rsquo;un ağzına olmadı&ndash; ve tam ortasından açılmış Haftasonu gazetesi;</p>

  <p class="p11">BÜLENT PAYE; HALKIN AKLI BAŞKA YERDE.</p>

  <p class="p11">Bin bir ıstırap çekerek kadın olan Bülent Paye pembe kadın nüfusu alamadığı gibi altında Orgeneral Rasim Öğvür&rsquo;ün imzasını taşıyan bir emirle sahneye de çıkamıyor.</p>

  <p class="p11">BÜLENT PAYE; HALKIN AKLI BAŞKA YERDE.</p>

  <p class="p11">Vay vay vay, demek kötürüm gibi oturduğu yerden şarkı söylemekteydi Bülent Paye. Geçerken uğradığı düğünlerde.</p>

  <p class="p11">ACITTI MI CİCİM?</p>

  <p class="p11">Hormon iğnelerine de devam ediyormuş bu arada. Kestirmekle bitmiyormuş iş. Fotoğrafta güya iğne olmak için açtığı poposunu yuvarlatmak, memelerini biraz daha irileştirmek içinmiş bu iğneler. Kalçadan bir iğne için neden anadan üryan olması gerektiyse?</p>

  <p class="p11">Şükür bu defa giyinik, profilden, dimdik oturmuş, bizim duyamadığımız bir nameyi seslendirir gibi ağzını boşu boşuna açmış fotoğraf vermekte ve gazete aracılığıyla endişesini dile getirmekte Bülent Paye:</p>

  <p class="p11">YA SESİME BİR ŞEY OLURSA?</p>

  <p class="p11">Dahası var: Patlıcan moru, çarliston etekli, üstü payetli, darağacında bir adam gibi askısında sallanıp duran tuvaletini gösteriyor ve soruyor bizimkisi:</p>

  <p class="p11">BU TUVALETİ BUGÜNLER İÇİN Mİ DİKTİRDİM?</p>

  <p class="p11">Mösyö Kevork&rsquo;un büyülenmiş gibi okuduğu, katran karası denizin üzerinde çarşaf gibi açılmış gazeteyi Rasim çoktan görmüştü: Emer Sultan&rsquo;ın tarafındaki etajerin üzerinde fanfinfon merheminin yanı başında unutuluvermişti bu gazete. Rasim de okumuş, pek sinirlenmiş, Konsey toplantısına kadar götürmüştü bu gazeteyi. Bülent Paye meselesi o toplantıda şu mevzulardan sonra gündeme gelmişti: İşkencede ölen seksen altı gencin yakınlarından dava açanlar var, onları ne yapalım? Cevap: Ya içeri tıkalım ya asalım. Soru: Diyarbakır Cezaevi&rsquo;ni ziyaret eden yabancı heyet tutuklulara gün boyunca kara sinek tutturulup gün sonunda bunların saydırılıp yedirildiğini rapor etmiş, ne diyelim? Cevap: Bundan sonra başka şeyler yedireceğiz diyelim. İşte böyle bir toplantının ardından sormuştu Rasim: &ldquo;Bu kadını ne yapalım?&rdquo;</p>

  <p class="p11">&ldquo;Şeyi&rdquo; demişti daha sonra, &ldquo;şeyi, kadın mı erkek mi her ne şeyse işte, ne şey edelim?&rdquo;</p>

  <p class="p11">&ldquo;Şey edelim?&rdquo; demişti Şeref Paşa.</p>

  <p class="p11">Gülüşmüşlerdi sanırım. Nuri Paşa sert çıkmıştı, &ldquo;Karı bize karşı dikleniyor yahu!&rdquo;</p>

  <p class="p11">&ldquo;Bu karıyı ne yapmalı?&rdquo; diye tekrar sormuştu Rasim Paşa.</p>

  <p class="p11">&ldquo;Pencereden atmalı&rdquo; demişti Şeref Paşa, yine Şeref Paşa.</p>

  <p class="p11">Öyle de olmuştu. Kazara yani. Pencere yerine merdivenlerden ama. Gelin görün ki böyle bir cezanın Konsey tarafından verildiğini anlayamamıştı bizimkisi. Sanmıştı ki eski bankerinin alacaklıları sallandırdılar onu merdivenlerden aşağı. Bu sebeple alçılı ayağıyla poz vermişti gazetelere. Ayağını cayır cayır yakan alçısı yüzünden o yaz yelpaze kullanmaya başlamıştı Bülent Paye:</p>

  <p class="p11">KIRIKTIR KAYNAR AMA KALP KIRIĞI TAMİR OLMAZ.</p>

  <p class="p11">Arkadaşının şuursuzluğu için &ldquo;İflah olmaz&rdquo; diye MİT aracılığıyla Konsey&rsquo;e haber göndermişti Banu Ballı. MİT aracısını nereden bulduğuna gelince... Çarşafları koltuk altlarına kadar çekmiş, ortaklaşa sigara tellendiriyorlardı: Adamın koynuna girmişti! Adamın kim olduğuna gelince... Banu Ballı&rsquo;yı, Bülent Paye&rsquo;nin başına gelenlerle korkutmaya çalışıyordu. Heyhat, Banu Ballı&rsquo;da Allah korkusu bile yoktu. Bir dilim bifteği eliyle aslanına, bizim şu Komünist Aslan&rsquo;a yedirirken gazetelerde fotoğrafı çıkmıştı. Banu Ballı&rsquo;yı korkutmaya çalışan MİT görevlisinin işaretparmağını da aynı aslan kapmıştı bu arada. Sıkı durun; malum MİT görevlisi hiç kimseye işaretparmağının nasıl koptuğundan söz edememişti, kayınpederi Rasim&rsquo;e bile. MİT&rsquo;çi Damat Mithat insanların gözüne gözüne, en çok salladığı organını işte böyle kaybetmişti; Rasim&rsquo;in bildiği gibi sözde, &ldquo;Şeyini temizlerken, silahını temizlerken şey etmiş, parmağını koparmış.&rdquo;</p>

  <p class="p11">&ldquo;Hep böyle oluyor&rdquo; dedi Mösyö Kevork.</p>

  <p class="p11">Yarı beline kadar çamur Marmara Denizi&rsquo;nin içinde, Bülent Paye&rsquo;li Haftasonu gazetesi önünde yaprak yaprak dağılmış. &ldquo;Kaşları bitişiverse yayama benzeyecek valla. Bu haliyle Cemal Günsel&rsquo;in metresine benziyor ama.&rdquo; Eğrile büğrüle ıslak gazeteleri okuyup eğlenirken çocuk ağlamasıyla irkildi Mösyö Kevork. Bırakalım gerisini o anlatsın bize:</p>

  <p class="p11">&ldquo;Böcek gibi kara bir kız çocuğu kıyıda durmuş ağlıyordu. Şişe mantarına kürdan saplamış &lsquo;bu bir çocuk diye beni kandırmaktasın!&rsquo;, açlıktan şişmiş, sadece iç organlarını saklayan, guruldaması kesilmek bilmeyen bir karın ve onları ayakta tutmaya gayret eden incecik bacaklar, kollar, kaşık kadar yüzünde iki kocaman göz ve büzülmüş bir ağız. Mi borar,<a id="a53"></a><a href="../Text/notes.html#a400"><span class="t11">{9}</span></a> dedim ona, Der Zor çöllerinde mamamın bana fısıldadığı gibi. Denizden çıkıp yanına yaklaştıkça daha da korktu, çığlık çığlığa ağlamaya başladı. Ama zavallıcığın kaçacak gücü yoktu. Aç kurtlardan, çakallardan kaçamayan ingerlerim<a id="a54"></a><a href="../Text/notes.html#a402"><span class="t11">{10}</span></a> gibi. Diz çöktüm önünde, minicik ellerini aldım elime, usul usul konuştum, yatıştırdım onu. Mamacığımın beni daha hızlı yürümeye ikna etmesi gibi, ikna ettim onu benimle gelmeye. Duman gibi süzüldük beşik gibi sallanan köşkteki odama. Bitlerini ayıkladım. Ayaklarını ılık sularla yıkadım. Bir yoğurt çorbası kaynattım, doyurdum, içini çeke çeke uyudu yavrucak. Kapıdakilere de tembihledim, çocuğunu arayan bir aile varsa bana ses edin. &lsquo;Neden?&rsquo; diye sormadılar bile. Sonra içeriden çağırdılar. Gittim. Bir de baktım, ne göreyim, bütün paşalar orada. Dondurmalı muhallebi servis ettim. İki lafın arası &lsquo;Side&rsquo; diyorlardı. Tatlının üzerine erik hoşafı içtiler &lsquo;Bardakta olsun&rsquo; ricasıyla, canım hoşafı ağızlarında çalkalaya çalkalaya, sanırsın ki mentollü suyla gargara yapıyorlar. O zaman da şunu duydum: &lsquo;Nasıl bir parti kuracakmış bizim Pertev?&rsquo; Denizci olan paşa, &lsquo;Kendisi gibi yusyuvarlak&rsquo; dedi, onu hatırlıyorum. Erik hoşafına buz isteyen Nuri Paşa da, &lsquo;Japon toplumunu model alan bir partiymiş&rsquo; dedi. Bizimkisi atıldı:</p>

  <p class="p11">&lsquo;Biz de aynı şeyi şey yapmıyor muyuz?&rsquo;</p>

  <p class="p11">&lsquo;Bizimkisi İkinci Dünya Savaşı&rsquo;na kadarki Japon toplumu Rasim&rsquo; dedi Nuri Paşa da.</p>

  <p class="p11">Yaptıkları şeyin bilincinde olmalarına ben de senin gibi şaştım doğrusu. &lsquo;Eee&rsquo; dedi bizimkisi, kafası basmamıştı hâlâ Pertev&rsquo;in ne yapıyor olduğuna. Nuri Paşa erik hoşafını taşırma pahasına iki buz daha isteyip, sonra da hiç çekinmeden bardağın kenarını, taşanları yalayıp sabırlıca anlattı:</p>

  <p class="p11">&lsquo;Onun yapacağı da savaş sonrası Japon modeli olacak Rasim&rsquo;ciğim. Bireyi başkaları adına fedakârlığa teşvik edecek, birey kendi adına bir şey istemeyecek, böyle olunca ücret politikasında adaletli uygulamaya da gerek kalmayacak, sendikalaşmaya da...&rsquo;</p>

  <p class="p11">Rasim bunun kendi yönetimlerinden farkını anlayamamıştı. Şanssızlık, gözümden kaçan bir erik çekirdeği Rasim&rsquo;in boğazına kaçmasın mı? Öksürmekten gözünden yaş geldi, bana da epey söylendi, yine de umduğun gibi meselenin ucunu bırakmadı:</p>

  <p class="p11">&lsquo;Eeee...&rsquo;</p>

  <p class="p11">&lsquo;Pertev, Japonların yaptığı gibi bu amaca ulaşmak üzere hangi ideolojiyi kullanacak dersiniz?&rsquo;</p>

  <p class="p11">&lsquo;Şeyi&rsquo; dedi Nuri Paşa&rsquo;nın sorusuna cevaben bizimkisi, &lsquo;Şeyi...&rsquo; bilsen anlamadığı, kafasının basmadığı durumlarda ne kadar komik oluyordu. Yine Şeref Paşa verdi gereken cevabı:</p>

  <p class="p11">&lsquo;İslam ideolojisini!&rsquo;</p>

  <p class="p11">&lsquo;Biz de öyle demiyor muyuz, dinsiz devlet batar gider demiyor muyuz?&rsquo; dedi Rasim de.</p>

  <p class="p11">&lsquo;Pertev daha fazla okşayacak dini, kitabı&rsquo; dedi Nuri Paşa da.</p>

  <p class="p11">Bu arada ben kimyonlu mercimek çorbalarını servis ediyordum. Böyle de usulsüz bir damak zevkleri vardı işte. Salona geri döndüm ki, &lsquo;Pertev&rsquo;in adının karıştığı altın kaçakçılığı&rsquo; diyor bunlar. Anladığım, ellerinde bulunan böyle bir dosyayı açma niyetinde oldukları. Başka bir karara daha varmışlardı:</p>

  <p class="p11">&lsquo;Başbakan Paşa&rsquo;ya kurdurmayalım partiyi.&rsquo;</p>

  <p class="p11">&lsquo;Kim olacak o zaman?&rsquo; diye sordu bizimkisi.</p>

  <p class="p11">&lsquo;Erol Paşa çok hevesli siyaset yapmaya...&rsquo;</p>

  <p class="p11">Bunu teklif eden Nuri Paşa&rsquo;ydı. Rasim önce yüzünü buruşturuyor sandım. Sonra anladım ki mercimek çorbasında gözümden kaçan bir küçük taş çürük dişinin oyuğuna dokunmuş.</p>

  <p class="p11">&lsquo;O kimdi yahu?&rsquo; dedi bu yüzünü buruşturarak, bana da, soracağım sana bunun hesabını der gibi bakarak.</p>

  <p class="p11">&lsquo;Horoz Paşa yahu&rsquo; dediler, &lsquo;Erol Horoz.&rsquo;</p>

  <p class="p11">&lsquo;Kader zilli bir dondur mutlaka vuku bulur. Erol Horoz&rsquo;u anlatırken okurlarına mutlaka böyle söylemelisin&rdquo; dedi Mösyö Kevork nasihat edercesine gözlerimin içine bakarak. &ldquo;O güne dair hatırladığım başka bir şey yok!&rdquo; diye de bitirdi konuşmasını. Florya Deniz Köşkü bugüne bindirmiş gibi gıcırdadı, ayakları titreyip sallandı.</p>

  <h2 class="h22"><a id="ncx2082"></a><a id="a55"></a>33</h2>

  <p class="p11">Şehmuz&rsquo;u unuttunuz mu?</p>

  <p class="p11">Şehmuz&rsquo;u unutmayın.</p>

  <p class="p11">Diyarbakır Cezaevi&rsquo;nde dert, keder ve işkencenin marifetiyle küçüldü, küçüldü, minicik kaldı Şehmuz. Sonunda bir yakını izini bulup onu ziyaret edebilmişti: Aynı köyden bir gencin Diyarbakır Cezaevi&rsquo;ne konulması, bir görüş gününde &ldquo;Bizim köyde bir Şehmuz vardı, Başkent&rsquo;e giden&rdquo; diye ondan söz etmesi sonucu olmuştu bu.</p>

  <p class="p11">&ldquo;Bu Şehmuz, o Şehmuz olabilir mi?&rdquo; diye derin derin düşünmüştü kuzeni. Şehmuz&rsquo;un kolları, bacakları Kercir Dağı&rsquo;nın kaya oyuklarında yetişen yabani erikler büyüklüğünde kızarıklıklarla doluydu. Fare ısırıkları. Yüzbaşı Esat koğuşa elli lağım faresi salmıştı:</p>

  <p class="p11">&ldquo;Bunları da tutuklamak icap etti, bilmiyorlar İstiklal Marşı&rsquo;nı&rdquo; diye sırıtarak. &ldquo;İşkence olarak da aç bıraktık, çok kızdırdık&rdquo; bilgilendirmesini yaparak. &ldquo;Ellisinin de leşini istiyorum sizden aslanlarım, göreyim sizi&rdquo; diye yüreklendirmeyi ihmal etmeden.</p>

  <p class="p11">Kaba etlerinden lokma lokma kopan parçalar, burunlar, kulaklar, eksilen ayak ve el parmakları. Koğuşa salıverilen elli lağım faresiyle bütün bir gün süren mücadelede hepsinin leşini yere sermek pahasına mahkûmların verdiği zayiat. İş bu kadarla bitse şaşarlardı: Esat Yüzbaşı&rsquo;nın ikinci emri geldi:</p>

  <p class="p11">&ldquo;Lağım farelerinin kamçı gibi kuyruklarıyla &lsquo;Yaşasın T.C.&rsquo; yazın.&rdquo;</p>

  <p class="p11">Hayret, acısız ve yerine getirilmesi olanaklı bir emirdi, yazdılar ve Yüzbaşı&rsquo;yı beklemeye başladılar. Harflerin çengelleri, kıvrımları, can çekişen lağım farelerinin kuyruklarını kamçı gibi şaklatıp durmaları sonucu havalanıyor, ne yazıldığı okunmuyordu. Yüzbaşı Esat&rsquo;ın eleştirisi bu oldu. &ldquo;Bunun da bir cezası olmalı elbette&rdquo; diye düşündü, düşünür gibi yaptı. Belli ki planını önceden yapmıştı, mahkûmlar nasıl da aldanmıştı:</p>

  <p class="p11">&ldquo;Bir hafta yemek yok size, bir haftada afiyetle yer bitirirsiniz herhalde elli lağım faresini.&rdquo;</p>

  <p class="p11">Vücudundaki fare ısırıklarının neden olduğu kan kaybından öte, bu yeni ve midelerini ağızlarına getiren emrin iğrençliğinden bayılan mahkûmlardan birisi de Şehmuz&rsquo;du. Bir haftanın sonunda, yemek zorunda kaldığı farelere dönüştüğü sanrısına kapıldı. Kendisini nihayet bulan kuzeninin karşısında gülümseyip durması, iyice büzülmesi ve ince ince etrafı koklaması bu sebeptendi.</p>

  <p class="p11">&ldquo;Yüzünü büzdükçe büzdü, gözlerini kıstıkça kıstı&rdquo; diye anlatacaktı köyüne döndüğünde gözlerini Şehmuz&rsquo;dan alamayan ziyaretçi. &ldquo;En çok şaştığım nasıl küçülmüş öyle dağ gibi adam.&rdquo; Öne doğru eğilmiş gövdesinden ayrı duran kanat gibi açılmış kolları olmasa, insandan başka her şeye benzetilebilirdi Şehmuz.</p>

  <p class="p11">Kendisi küçük bir çocukken Şehmuz yakışıklı bir delikanlıydı. Ziyaretçi, onu görüp izleyip, &ldquo;Ben de böyle bir yiğit olabilir miyim?&rdquo; dediği geçmişi anlatmanın, Şehmuz&rsquo;u eski haline getirmek konusunda işe yarayacağını düşündü. Ellerini onunkilere yaklaştırdı,&nbsp; parmak uçlarını onunkilerle karşı karşıya getirdi, usulca, fısıldar gibi anlatmaya koyuldu:</p>

  <p class="p11">&ldquo;Ben ufacık bir çocuk iken Şehmuz Ağabey, senin arkandan, senin ayak izlerine basa basa yürümeyi kendime iş edinmiştim. Senin gibi adım atmak nerede? Çekirge gibi zıplıyordum ben sadece. Birkaç kere dönüp arkana baktın, gelen var mı diye? Ben hemen sindim bir kaya dibine. Sonra seni gözden kaçırmadan, senin gibi gerine gerine yürümeye çalışarak geldim peşinden. Kuytuluğa gittin. Âşıkların kuytuluğuna. Keje orada bekliyordu seni. Keje&rsquo;nin ellerini avcunun içine aldın, bir kolunu beline sardın. O zaman çok özenmiştim sana da sevdana da. Seni buldum. Belki bulurum Keje&rsquo;yi de...&rdquo; demişti ki ziyaretçi, &ldquo;Türkçe konuş pezevenk!&rdquo; diye bir cop indi kürek kemiğine, kafasına.</p>

  <p class="p11">Ziyaretçi, oracıkta yediği dayakla bir kulak zarı patlamış ayrılırken Diyarbakır Cezaevi&rsquo;nden &ldquo;Anadilimden öte nasıl anlatayım ki kalbimden geçenleri?&rdquo; diye düşünüyordu. Ön dişlerinden birisini &ldquo;Allah kolaylık versin Diyarbakır cehennemindekilere&rdquo; temennisiyle birlikte avucuna tükürdü. Nedense Şehmuz ile Keje aklından uçup gitmiyordu. Keje&rsquo;yi bulsa getirse, zaten sağır-dilsizdi garibim, o sesizce oturacak karşısında ve Şehmuz&rsquo;u kendine getirecekti. Ziyaretçinin bunu yapmak istemesinin nedeni uzun hikâye. Çocukluk günlerini cennete çeviren biricik şey gibi hatırlıyordu onların aşk hikâyesini.</p>

  <p class="p11">&ldquo;İyi ama Keje nerede? Keje&rsquo;yi nasıl bulabilirim? Keje&rsquo;ye ne oldu?&rdquo; dedi.</p>

  <p class="p11">Bu manidar sorular Diyarbakır Cezaevi&rsquo;nin tepesinde dönüp duran akbabalar gibi üşüştü kafasına. Demek doğruydu: Bazı mahkûmlar havalandırmada ellerinden ayaklarından bağlanıp bırakılıyormuş. Akbabalar sıkı bir dayaktan çıkmış bu mahkûmların içini deşiyormuş. (Bu akbabalar Kara Akbaba olarak bilinir, Başkent Beydağ&rsquo;da yaşarlar. Kanat açıklıkları üç buçuk metreyi bulur. Gökyüzünde uçan lanetli bir halı gibidirler.) Karnı doyan akbabalar uçup gittikten sonra karınları dikilen mahkûmların ölüleri, hücrede kendisini duvarlara vura vura parçaladı diye ailelerine teslim ediliyormuş. Canlı canlı akbabalara yem olan mahkûmların çığlıklarından kimse oturamaz olmuş, birer birer terk edilmiş Cezaevi&rsquo;nin yakınında, yöresindeki bütün evler.</p>

  <p class="p11">Şehmuz&rsquo;un ziyaretçisi gözyaşlarını, yamadan görünmez ceket kollarına silip yoluna devam etti:</p>

  <p class="p11">&ldquo;Keje nerede?&rdquo;</p>

  <h2 class="h22"><a id="ncx2101"></a><a id="a56"></a>34</h2>

  <p class="p11">Keje burada.</p>

  <p class="p11">Günlerdir loş bir odada yatıyor. İstanbul&rsquo;da 1982 ağustosunun en sıcak gününde pencereleri ve kepenkleri sıkı sıkıya kapalı bir Nişantaşı evinde. Ev sahibinin adını zikretmeden önce Mösyö Kevork&rsquo;un kaderin başımıza ne tuhaf şeyler getirdiğini anlatan kendi uydurması sözünü dillendirmeden edemeyeceğim:</p>

  <p class="p11">&ldquo;Kader zilli bir dondur, mutlaka vuku bulur.&rdquo;</p>

  <p class="p11">Erol Horoz Paşa iki hafta önce yatak odasının pencere önlerine dizilmeyi alışkanlık edinen kumruları yok etmenin çaresini bulmuş, zehirle katık edilmiş ekmekleri zavallıların yemesi için ufalıyordu. Bu defa zehri biraz fazla kaçmıştı anlaşılan; kumrular zehirli ekmek parçalarını gagalar gagalamaz pırıl pırıl göğüslerinin tam ortasına saçma dolu fişek yemiş gibi devriliyorlardı. Erol Horoz gülerek izliyordu patır patır düşen kumruları. Günlerdir kurmaya çalıştığı siyasi partinin fikir çalışmalarını yapıyordu. Kendine bulduğu bu eğlence nedeniyle mutlu, &ldquo;İşim bittikten sonra ellerimi yıkamayı unutmamalıyım&rdquo; deyip duruyordu. Zihninin bir köşesinden de barışçıl olan kuşun güvercin değil, kumru olduğunu geçiriyordu. Aksine güvercin saldırgan bir kuştu. Gagasına barışı temsilen zeytin dalı kondurmak hataydı. Cuntanın devamı olacak partisinin ambleminin güvercin olabileceğini düşündü. &ldquo;Ah sersem&rdquo; dedi sonra kendi kendine, &ldquo;Güvercin Cevdet Kara&rsquo;nın hayvanı. Neredeyse bahanesini bulup yakasından silktiği eski partisinin amblemine koyduracaktı onu.&rdquo; Kuracağı partinin amblemi asla ve kat&rsquo;a kumru olamazdı, keyif kuşu saksağan hiç olmazdı, insanlarla aralarındaki hürmetkâr ama mesafeli ilişki nedeniyle yanlış tanınan, aslında dünyayı beraberinde getiren karganın olması da düşünülemezdi. Kendisinin parti kurmasını canı gönülden isteyen Nuri Paşa, &ldquo;Senin amblemin hazır!&rdquo; diyordu ona: &ldquo;Horoz! Herkesi gagalarsın işte&rdquo; diyordu sonra, &ldquo;Gagalamadığım kim kaldı?&rdquo; diyordu Erol Horoz Paşa. &ldquo;Şu teğmen kızı zorla gagalamışsın ha!&rdquo; diyordu ağzından hınzırca laf almaya çalışan Nuri Paşa. &ldquo;Gagalamaya meraklıyım ne yapalım?&rdquo; Muhabbetin sonu gelmiyordu, &ldquo;Söyle Erol Paşa bu yaşta nasıl hâlâ?&rdquo; Erol Paşa mısır püskülü kaşlarını burarak, &ldquo;Benimkisi irsi, rahmetli babam yetmiş yaşında eve alınan her hizmetçiyi hamile bırakırdı. Yaş oldu seksen, baktım evdeki kızdan bir şikâyet yok. Sordum babama hayrola, &lsquo;Evladım şükür, bu defaki kısırmış&rsquo; dedi bana.&rdquo;</p>

  <p class="p11">&ldquo;Aşağılık herifler!&rdquo;</p>

  <p class="p11">Erol Horoz&rsquo;un zehirlediği kumruların, serçelerin kimi zaman bir karganın, evinden kaçmış bir muhabbet kuşunun kanatları gerilmiş, acıdan kaskatı kesilmiş bir halde düşüp çakıldığı zemine açılan bodrum penceresinin sakini söylüyordu bunu: &ldquo;Aşağılık herifler!&rdquo; Taş gibi yere düşen ve son bir defa zehirle yanan içlerinin ateşiyle guruldayan kumruların, kuşların sesine kulak veren, onları hayata döndürmeye gayret eden iyi kalpli kadın o sabah bodrum katındaki evinde olsaydı, Keje emin ellerde olurdu, Mösyö Kevork&rsquo;un Florya Halk Plajı&rsquo;nda bulduğu kızına en yakın zamanda kavuşurdu, ikisi birden Diyarbakır Cezaevi&rsquo;ndeki Şehmuz&rsquo;a. Zalim cuntacıların dağıttığı güzel Kürt ailemiz yeniden bir araya gelirdi. Zehirlenen kuşları yeşil yeşil kusturmayı başaran, bir tanesini üç saat yaşatan, yaşatabileceğini sanan iyi kalpli komşu kadın o sabah keşke evinde olsaydı.</p>

  <p class="p11">Kader zilli bir dondur mutlaka vuku bulur.</p>

  <p class="p11">Gün doğumu öncesi bu ritüeli tamamlamak için Erol Horoz&rsquo;un yere kaç kuş leşinin saçıldığını sayması gerekiyordu. Bir, iki, üç, beş, hah altı... Bir çift kadın ayakkabısını görebilmek için pencereden sarktıkça sarktı, neredeyse kafa üstü yere çakılacaktı. Merakına hâkim olamadı, aşağı indi. Aşağıda peynir kalıbı gibi bembeyaz bir kadın yatıyordu. Kapkara saçlarına, kapkara kirpiklerine rağmen bembeyaz. Nabzını yokladı Erol Horoz onun. Yaşıyordu. Bir yerden düşmüş gibi de durmuyordu. Çevresine bakındı. Kumrulara zehirli ekmek attığı penceresine. Kimseler yoktu. Apartman sakinlerinin çoğunu Yahudiler oluşturuyordu ve onlar da mevsim münasebetiyle adaya çekilmişlerdi. Omzuna attığı gibi bulduğu ganimeti, dairesine çıkarmaya koyuldu. Merdiven boşluğundan ağır ağır çıkan asansörün aynalarında bizim adını bildiğimiz Keje ile yüz yüze geldi. Gözleri kapalıydı ama kirpikleri titriyor, gözleri gözkapaklarının altında korkunç bir rüyadan kaçmaya çalışır gibi çaresizce dönüp duruyordu. Bir kere daha yokladı, rüya değildi. Bu terli avuçlar, yarım aralık duran bir ağız, uzun kollar, incecik bir beden.</p>

  <p class="p11">&ldquo;Kevser&rdquo; dedi. Beş yıl önce çekip giden karısı geri dönmüştü işte.</p>

  <p class="p11">Eski karısıyla ilgili hatırladığı tek şey tel kapılı asansörle usulca yerin dibine geçmesi, gözlerinin içine baka baka çekip gitmesiydi. Daha da fazlası vardı ama onu hafızasından silmişti. Zevkle tutup çıkarıyorum; pırıl pırıl üniformasına rağmen merdivenlerden inmiş, peşinden koşmuştu karısının. Geçmiş zaman, kafese benzeyen asansörün içinde avlanmış bir hayvan gibi dönüp duruyordu karısı. Korkmuştu. Pek ürkek bir kızcağızdı zaten. Asansörün kapısını açtığı andan sonrasını sıkıysa anlatsın Yahudi komşuları. Giriş katındaki Madam Esther bir defasında dedikodusunu yapmıştı, kapının balık gözünden gördüğü aile içinde kalması icap eden karı koca mahreminin. Kapıcıya ve komşulara da o anlatmış yine geçmiş zaman. Ertesi gün kurşun deliklerinden meydana gelme altı köşeli bir yıldız çizivermiş komşusu Esther&rsquo;in kapısına. Yahudiliğin nişanı bir yıldızdan çok Sukot Bayramı&rsquo;nda elde tutulması icap edilen bir demet bitkiyi, çalıyı anımsatan.</p>

  <p class="p11">&ldquo;Giriş taşlıklarını her silişimde Kevser Hanım&rsquo;ın dişlerinden birini buldum&rdquo; diyen kapıcı için de bir sürpriz hazırlamış Erol Horoz. Komşusu Esther&rsquo;in kapısına yaptığı gibi el oyalayıcı bir şey de değilmiş onun için düşündüğü. Komünist olduğuna dair bir ihbar sadece.</p>

  <p class="p11">&ldquo;Bakın sonunda ne oldu?&rdquo; dedi, belleğindeki dedikoducu komşulara, ortadan kaybettirdiği kapıcıya hitaben; &ldquo;Kevser yuvasına döndü işte!&rdquo;</p>

  <p class="p11">&ldquo;Evine hoş geldin karıcığım.&rdquo;</p>

  <p class="p11">Gitti, usulca yataklarına yatırdı karısı farz ettiği Keje&rsquo;yi. Sonra onun &ldquo;Bu yatak bana mezardan farksız&rdquo; dediğini hatırlayınca, &ldquo;Koyun sürüsünün içinde mi barındın bunca yıl, teke teke kokuyorsun. Ben cephede böyle kokmamıştım evvel Allah&rdquo; dedi.</p>

  <p class="p11">Usulca inledi bizim Keje&rsquo;miz, onun Kevser&rsquo;i.</p>

  <p class="p11">&ldquo;Ölüm döşeğindeki anasına bakmaya gitti İzmir&rsquo;e, arada geliyor&rdquo; demişti soranlara. &ldquo;Sormayın kendisi de talihsiz bir hastalığa yakalandı, ağabeyinin yanına, Almanya&rsquo;ya tedaviye gönderdim&rdquo; diyordu daha daha bıkmadan soranlara. &ldquo;Parçalandı ailem, gitti güzel karım&rdquo; diye gözyaşı dökmüştü bir keresinde, tam da yerinde, baştakilerin darbe yapacağını kesinkes öğrendiğinde, kuyruk sokumundaki et benini aldırmak için gittiği Askeri Hastane&rsquo;de, gelmişken göze görünmek için Rasim Paşa&rsquo;nın eşini de ziyaret ettiğinde. Körün istediği bir göz Allah vermiş iki göz; Rasim Paşa da oradaydı, mönüsünde salçalı köfte bulunan refakatçi yemeğini yiyordu. Pek üzülmüştü Erol Horoz Paşa&rsquo;nın haline. O gittikten sonra, &ldquo;Burada pek iyiyim vallaha&rdquo;dan başka ağzından söz çıkmayan yatalak karısına dönmüş, &ldquo;Bir de genç karı aldı diye topa tutmuştuk adamı, meğer gerçekten şeyi gibi şey ediyormuş, seviyormuş karısını&rdquo; demişti.</p>

  <p class="p11">Parti kurmak için eski arkadaşlarından icazet alır almaz, &ldquo;Kevser öldü&rdquo;&nbsp; haberini yayacaktı. Atatürk Havalimanı&rsquo;nda boş bir tabutu sırtlamış gelirken rap rap rap rap: ORGENERAL EROL HOROZ&rsquo;UN EŞİ KEVSER HOROZ ELİM BİR HASTALIK SONUCU ALMANYA&rsquo;DA ÖLDÜ.</p>

  <p class="p11">Buna gerek kalmamış, Kevser dönmüştü işte. Yıllardır pençesinde kıvrandığı hastalıktan kalkmış ve dönmüştü işte. Hali tavrı eskisinden farklı olabilirdi. Dile kolay beş yıl komada yatmıştı. Doktorlar çocukluktan ergenliğe, ergenlikten yetişkinliğe geçer gibi bir ruh hali içinde olacak diyorlardı onun için. Emir subayına durumu böyle izah etti. Loş salonda sivil giysiler içinde baş başa oturmuş dertleşirken.</p>

  <p class="p11">Sonrası şöyle gelişti: Keje dört gün uyudu ve arada uyanıp kendisini kocası sanan Erol Horoz&rsquo;a koleralı olduğunu düşündürecek kadar çok su içti. Hiçbir şey yemedi. Bunun yerine kustu. Erol Horoz, bu sebeple yememesinin daha iyi olacağını düşündü. İniltiden ibaret dahi olsa, hiç sayıklamadı. Herhangi bir yerden söz etmedi. Erol Horoz&rsquo;un ısrarlı sorularına cevap vermedi. Buralarda ne aradığı ya da buraya nereden geldiği konusunda hiçbir fikri yok gibiydi. Hem olsa ne yazardı, biz biliyoruz ki kız sağır ve dilsizdi. Erol Horoz, yüksek ateşin belleğini zayıflattığını düşünüyordu. Çünkü karşı koymamıştı. İncecik çok zarif bir kadın olmasına karşın şişman ve yaşlıymış gibi mobilyalara tutunarak&nbsp; yürüyordu.</p>

  <p class="p11">Eve getirilen berber utanç içinde kafasının bit kaynadığını fısıldadı. Çatladı çatlayacak bit yumurtalarını, sirkeleri gösterdi.</p>

  <p class="p11">&ldquo;Ne biçim bakmışlar karıma o hastane köşelerinde&rdquo; diye tısladı Erol Horoz. Berber de üstüne vazifeymiş gibi yüzüne doğru eğilip Keje&rsquo;nin, &ldquo;Hanımefendiciğim ne zor şey yıllardır yatalak hasta olarak yatmak. Allah sabırlar vermiş maşallah&rdquo; dedi.</p>

  <p class="p11">Keje bir şey söylemek istedi. Bunu ilk defa denemeye kalkıyordu, kendisini bu evde zorla tutan asker bozuntusuna &ldquo;Yoksa sağır dilsiz değil mi bu?&rdquo; diye düşündürecek kadar gayretkeş konuşmaya çalıştı. Boğazına kılçık takılmış gibi sesler çıkarabildi sadece. Erol Horoz eli tabancasının tetiğinde beklemekteydi. Bir mucize; dilsiz olduğundan henüz emin olmadığı bizim Keje&rsquo;miz onun Kevser&rsquo;i varlığını inkâr eden bir lakırdı yapacak olursa, buna tanık olan berberi &ldquo;Silahımı kapıp gözümüzün önünde intihar ediverdi&rdquo; yalanıyla birlikte vuracaktı.</p>

  <p class="p11">Artık ikna olmuştu; bu Kevser hem sağır, hem dilsizdi. Kendini bilmez bir halde uyuyup durduğu loş yatak odasında gözlerini taşbebekler gibi şaakk diye açtığı andan itibaren ürkütmüştü Erol Horoz&rsquo;u. Yeri hep burasıymış gibi davranıyordu. Ama bir keresinde suratını buruşturarak hatırlar gibi oldu, belki de hatırladı. Erol Horoz&rsquo;un yüzünü yokladı, yokladı ve sonunda onu tokatlamaya, elinden kurtulmaya çalıştı. Belleğinin perdesi çekilmiş, bambaşka bir hayattan buraya geldiğini hissetmişti belki. Erol Horoz ona usul usul anlattı. Karanlık ve sadece kapalı panjurların arasından hava aldığı için fazlasıyla sıcak, nemli yatak odasında terden yapış yapış çarşaflara dolanmış, paçavralara sarılmış, parmak kız gibi koskocaman yatağın ortasında biçare yatan Keje&rsquo;nin üstüne abanarak:</p>

  <p class="p11">&ldquo;Sen benim karım Kevser&rsquo;sin. Geri döndün. Evine hoş geldin.&rdquo;</p>

  <p class="p11">Keje itiraz edecek oldu, Erol Horoz onun bileklerine yapıştı. Ağzını ağzına yaklaştırdı:</p>

  <p class="p11">&ldquo;Ben politikaya atılacağım. Sesini çıkarmadan, tek kelime etmeden, yabaniliği bırakıp nazlı bir ceylan gibi yanımda duracaksın.&rdquo;</p>

  <p class="p11">Keje&rsquo;nin dudakları etli etliydi. Ateşli hastalıktan çıktığı için daha da şişkin ve çatlak. Isırır gibi öptü onları Erol Horoz. Bir eliyle memesine yapıştı. İlaçlarla ayakta duran organını Keje&rsquo;ye sapladı. Kartallı yatak başı bir ileri bir geri sallandı. Keje&rsquo;nin gözleri tepetaklak oldu, yatak başında kendisine bakan cilalı el oyması kartal başlarının gözleriyle karşılaştı, öldüğüne hükmetti. Bundan sonra yaşıyor sayılmazdı. Kevser Horoz&rsquo;un mezar dediği yatağa gömüldü.</p>

  <p class="p11">Son moda kesilen ve röfle yapılan saçları, vatkalı ceketi, nal büyüklüğünde imitasyon küpeleri ve zincirli omuz çantasıyla ilk eşliğini &ldquo;Partiyi bensiz kurma ha&rdquo; diye direten Erol Horoz&rsquo;un meslekten bir arkadaşının ev ziyaretine giderken yaptı. Çay içmişlerdi. Evin hanımının &ldquo;Doktorlar ne diyor, ne zaman konuşurmuş?&rdquo; sorusunu Erol Horoz ellerini boşu boşuna açarak cevaplandırmıştı; &ldquo;Böylesi daha iyi hanımefendicim&rdquo; diyemezdi ya. Söz hastalıktan açılmışken, Erol Horoz da ziyaretine geldiği arkadaşının alkolik oğlunu sordu. İti an çomağı hazırla, oğlan çat kapı geldi. Yine zil zurnaydı. &ldquo;Bebek Otel&rsquo;e yerleştireceğiz bunu&rdquo; dedi babası. Keje alkolik oğlana gülümsedi. Şefkat içeren bir gülümsemeydi bu. &ldquo;Hatırladı&rdquo; dedi ev sahibesi, &ldquo;Kevser Hanımefendi hatırladı bizim Haluk&rsquo;u. Sünnetinde bir tam altın takmıştı. Beşi bir yerde cuntacıların hepsi çeyrek taktığından, hatta Rasim Paşa&rsquo;nınki hurda altın çıktığından dün gibi hatırımda Haluk&rsquo;un sünnetine gelişi. Ama bakın, o da unutmamış.&rdquo;</p>

  <h2 class="h22"><a id="ncx2130"></a><a id="a57"></a>35</h2>

  <p class="p11">&ldquo;Buraya da geldiler, Florya Deniz Köşkü&rsquo;ne. Yine ben, Kevork.&rdquo;</p>

  <p class="p11">İzin verelim Mösyö Kevork da anlatsın Keje&rsquo;yi Erol Horoz&rsquo;un yanında gördüğü anı.</p>

  <p class="p11">&ldquo;Mutfakta öğle yemeği için haşladığım karahindibaların güvercin gibi kabarmış göğüslerini parmak uçlarım yana yana okşayıp duruyor, doğramaya kıyamıyordum ki davetsiz misafirlerin geldiğini haber aldım. Bir koşu uşak üniformamı üzerime geçirdim. Her zamanki gibi mutfak önlüğünü altımda unutmuşum, etekleri aşağıdan sarkmış. Dikkatimi çeken Keje&rsquo;nin gözünün buna takılıp kalmasıydı. Rasim ve Erol Horoz Paşa fark etmemişlerdi bile. Keje bakıyordu ama ayıplayarak değil, mazur görerek hatta doğrusu böylesidir belki kim bilir diyerek, bu yüzden elimde olmadan göz kırptım ona. Çok utandım sonra. Paşa&rsquo;nın karısına ne münasebet. Sonra, Rasim elinde bir dolu zarf, içine bir takım pusulalar koyup ışığa tutup bakıyordu. Yaklaşık bir ay sonra, 7 kasım 1982&rsquo;deki Anayasa oylaması için hazırlanan zarf ve pusula örnekleriydi bunlar. Anladığım kadarıyla en şeffafını seçmek gerekiyordu. Reddedenin oyu sandığa atmasına gerek yok, anında belli olacaktı. Buna cesaret edeni takdir etmek gerekirdi. Sandığın başında nöbet tutan askerlerin görevi &lsquo;Takdir&rsquo; etmekti.</p>

  <p class="p11">&lsquo;Hanımefendiler daha iyi bilir böyle şeyleri&rsquo; demişti Rasim. Gök mavisi döpiyesini terzinin Leydi Diana böyle yapıyor diye kakaladığı denizci yakalı bir bluzla kombine giyen Kevser&rsquo;e dönerek.</p>

  <p class="p11">Hanımefendi bir tomar pelür kâğıda ifadesiz gözlerle bakınca bir gariplik olduğunu hissettim.</p>

  <p class="p11">&lsquo;Çok ağır bir şeyden, hastalıktan kalktınız, geçmiş olsun&rsquo; dedi Rasim. Kendi kendisine &lsquo;Münasebetsiz şey&rsquo; dedi ayrıca.</p>

  <p class="p11">Aklı sıra bizim Keje&rsquo;nin gönlünü almak için, &lsquo;Daha da gençleşmiş bu yahu&rsquo; deyiverdi kendini tutamayarak. Benim anladığım, saç modeli ve giyim kuşamlarından öte zaten Kevser ile Keje&rsquo;nin benzer tarafları yoktu. Sadece çekip giden Kevser&rsquo;i kimse hatırlamıyordu o kadar. Neyse, ben ne servisi yaptığımı unuttum ama konuştukları şeyi hatırlıyorum: Erol Horoz, &lsquo;Pertev gelmiş, elinizi öpmüş&rsquo; dedi. Bizimki; &lsquo;O kim oluyor ki şeyimi öpecek&rsquo; dedi.</p>

  <p class="p11">Konuşmaları Hacivat ve Karagöz atışmasına dönüyordu ki Erol Horoz ipleri eline aldı:</p>

  <p class="p11">&ldquo;28 eylülde gelmiş ziyaretinize, açık açık sormuş, &lsquo;Parti kuracağım, ne dersiniz?&rsquo;&rdquo; diye.</p>

  <p class="p11">&lsquo;Eee sordu&rsquo; dedi Rasim Paşa da.</p>

  <p class="p11">Bir sessizlik oldu. Ben de, bak şimdi hatırladım, çay kahve servisi yapmış olmalıyım ki Keje&rsquo;nin gümüş şekerliğin bombeli kapağının üzerine düşen görüntüsünü seyretmekteydim. Tuhaf bir soruyla irkildim:</p>

  <p class="p11">&lsquo;Bu uşak sağır mı ki her daim yanınızda?&rsquo;</p>

  <p class="p11">Rasim ona hak vermiş gibi bana baktı.</p>

  <p class="p11">&lsquo;Bunca zaman bir vukuatı olmadı&rsquo; dedi.</p>

  <p class="p11">&lsquo;Olmayacağı ne malum?&rsquo; diye sordu Erol Horoz.</p>

  <p class="p11">&lsquo;Ben Pertev&rsquo;e Hüseyin Feyzullah&rsquo;ın ve Süleyman Tel&rsquo;in partisinden adam alma da ne yaparsan yap, dedim&rsquo; diye geçiştirdi bizimkisi, ne desindi, bana güveniyordu, hem baksana &ndash;sözün burasında bir parmak hesabına girişti, işin içinden çıkamadı Mösyö Kevork&ndash; yıllar sonra anlatıyorum görüp, duyduklarımı. Dağılmasın konu, devam edelim biz:</p>

  <p class="p11">&lsquo;Amerikalılar istiyormuş Pertev&rsquo;i. Alexander Haig, Henry Kissinger bizzat ziyaretinize geldiklerinde açmışlar mevzuyu.&rsquo;</p>

  <p class="p11">&lsquo;Amerikalı her şeyi ister ama halk seçer.&rsquo;</p>

  <p class="p11">&lsquo;Pertev&rsquo;i veto etmeyeceksiniz yani...&rsquo;</p>

  <p class="p11">&lsquo;Pertev&rsquo;den sana ne be! Sen de git kendi partini kur.&rsquo;</p>

  <p class="p11">&lsquo;Ben de bunun için geldim.&rsquo;</p>

  <p class="p11">&lsquo;Ha şöyle. Bak Başbakan Paşa kurmuyor hiçbir şey. İş sana düştü. Al hanımını yanına, çık memleket turuna.&rsquo;</p>

  <p class="p11">İkisi birden Keje&rsquo;ye baktılar. Ben de baktım.</p>

  <p class="p11">&lsquo;Niye gitti ki Pertev Amerika&rsquo;ya?&rsquo;</p>

  <p class="p11">&lsquo;Zayıflayacakmış&rsquo; dedi Rasim.</p>

  <p class="p11">Bir bahane yaratıp mutfağa sıvıştım. Baktım yanımda gölge gibi Keje. O zaman bilmiyorum elbette kim olduğunu.</p>

  <p class="p11">&lsquo;Hanımefendi size köşkü gezdireyim&rsquo; dedim.</p>

  <p class="p11">Sağır dilsiz olduğundan haberim yoktu. Kar beyazı kalın topuklu ayakkabılarını çıkarıp eline aldı. O vakit diğer Paşa karıları gibi olmadığını anladım. Kahroluyorum hatırlarken, biricik varlığının burada, bir adım ötesinde olduğunu bilmeden dolaştı köşkü. Çocuk ateşli yatıyordu içeride. Odamın pirinç kapı tokmağını avuçlamıştım tam, &lsquo;Hanımefendi bir maruzatım var size&rsquo; diyecek, Halk Plajı&rsquo;nda bulduğum çocuğu gösterecektim tam ona. Bana hasıl olan garip bir histi, onunla sırrımı paylaşacaktım. Bir kadın çocuğun derdinden daha iyi anlar diye düşünmüştüm. Tam buna karar vermiştim ki Rasim&rsquo;in uğursuz sesi duyuldu:</p>

  <p class="p11">&lsquo;Uşak, viski!&rsquo;</p>

  <p class="p11">Baktı ben koşturuyorum, Keje alelacele topuklu pabuçlarını giydi. Hisleri ne olup bittiğini anlamaya muktedirdi. Dilinin ve duyma organının yerini alan hisleri şimdilik ona ayakkabılarını giydirmeye yarıyordu, &lsquo;Çocuğun burada, bu iyi kalpli hizmetkâr buldu onu&rsquo; demeye gücü yetmiyordu hislerinin.</p>

  <p class="p11">&lsquo;Bilmem neden, bana çok samimi geldiniz hanımefendi&rsquo; dedim ona. Ayakkabılarını ters giymiş çakmak çakmak bakıyordu. Aynı gözler içerideki küçük çocukta da vardı. El kol hareketiyle bir şeyler anlatmaya girişmişti, muhtemelen başına gelenleri. Dikkatimi versem çözerdim meseleyi ama Rasim içeriden bağırıyordu ha bire:</p>

  <p class="p11">&lsquo;Uşak, viski!&rsquo;</p>

  <p class="p11">&nbsp;&lsquo;Affınıza sığınırım hanımefendi&rsquo; deyip gitmek zorunda kaldım.</p>

  <p class="p11">&lsquo;Uşak, viski!&rsquo;</p>

  <p class="p11">Eğer kalsaydım belki Keje&rsquo;nin kim olduğunu, neyi anlatmaya çalıştığını anlayacaktım.</p>

  <p class="p11">&lsquo;Uşak, viski!&rsquo;&rdquo;</p>
</body>
</html>
