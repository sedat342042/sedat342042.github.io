<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Emile</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="h1baslik1">NOTLAR</p>

    <p class="normal1">[<a href="../Text/Emile_split_005.html#footnote-600-1-backlink" id="footnote-600-1">1</a>] En önemli olan eğitim ilk eğitimdir ve bu ilk eğitimi vermek hiç kuşkusuz kadınlara düşer: Eğer doğanın yaratıcısı bunun erkeklere düşmesini istemiş olsaydı, onlara çocukları beslemek için süt de sağlamış olacaktı. Öyleyse eğitimle ilgili kitaplarınızda tercihen her zaman kadınlara sesleniniz; onlar buna dikkat etmeye erkeklerden daha yakın oldukları ve her zaman daha iyi etki yaptıkları gibi, başarı da onları daha çok ilgilendirir, çünkü dul kadınların çoğu neredeyse tümüyle çocuklarına bağlıdır ve bu yüzden çocuklar annelerinin kendilerini yetiştirdikleri tarzı iyi ya da kötü yanıyla onlara adamakıllı hissettirirler. Amaçları erdem değil de barış olduğu için her zaman mülklerle o kadar çok, kişilerle ise o kadar az ilgilenen yasalar annelere yeterince yetki ve güç vermiyor. Bununla birlikte, annelerin durumları babaların durumlarından daha kesin, görevleri daha zahmetli; sorumlulukları ailenin iyi düzeni için daha önemli; genellikle çocuklara karşı duygusal bağlılıkları daha çoktur. Babasına saygısızlık eden bir oğulun bir bakıma bağışlanabileceği durumlar vardır; ama hangi durumda olursa olsun, annesine, onu karnında taşımış, sütüyle beslemiş, yıllarca kendini unutup yalnızca onunla ilgilenmiş bir kadına saygısızlık etmekle, bir çocuk oldukça hayırsız bir evlat olmuşsa, bu zavallıyı dünyaya gelmeye layık olmayan bir canavar gibi boğazlayıp öldürmekte acele etmek gerekirdi. Annelerin çocuklarını şımarttıkları söylenir. Bu noktada elbette haksızdırlar, ama belki çocukların ahlakını bozan sizlerden daha az haksızdırlar. Anne çocuğunun mutlu olmasını ister, hem de şimdiden. Bu açıdan haklıdır: Yöntemlerde yanılıyorsa, onu aydınlatmak gerekir. Tutku, cimrilik, zorbalık, babaların yanlış öngörüsü, ihmalleri, katı duygusuzlukları, çocuklar için annelerin körü körüne sevecenliğinden yüz kat daha kötüdür. Zaten bu anne adına verdiğim anlamı açıklamak gerekir, bunu daha sonra yapacağım.</p>

    <p class="normal1">[<a href="../Text/Emile_split_005.html#footnote-600-2-backlink" id="footnote-600-2">2</a>] Dıştan onlara benzediği ve söz söyleme yeteneğinden olduğu kadar sözlerin dile getirdiği düşüncelerden de yoksun olduğu için, onlara yardımlarına gereksinimi olduğunu anlatacak durumda bulunmayacak ve içindeki hiçbir şey onlara bu gereksinimi belirtemeyecekti.</p>

    <p class="normal1">[<a href="../Text/Emile_split_005.html#footnote-600-3-backlink" id="footnote-600-3">3</a>] Cenevre Akademisi’nde ve Paris Üniversitesi’nde, sevdiğim, çok beğendiğim ve genel kabul gören yöntemleri izlemek zorunda kalmasalar, gençliği gayet iyi yetiştirme konusunda pek yetenekli olduklarına inandığım profesörler var. Bunlardan birini, hazırladığı değişiklik tasarısını yayımlamaya teşvik ettim. Belki sonunda, hastalığın çaresiz olmadığını görerek iyileştirmeye kalkışılır.</p>

    <p class="normal1">[<a href="../Text/Emile_split_005.html#footnote-600-4-backlink" id="footnote-600-4">4</a>] Tusculanoe V. Cicero’nun yapıtından alıntı: Felek sana haber verdim ve seni tutsak ettim; bana ulaşabileceğin tüm geçitleri kapattım. (ç.n.)</p>

    <p class="normal1">[<a href="../Text/Emile_split_005.html#footnote-600-5-backlink" id="footnote-600-5">5</a>] Nonius Marcellus.</p>

    <p class="normal1">[<a href="../Text/Emile_split_005.html#footnote-600-6-backlink" id="footnote-600-6">6</a>] Buffon, Doğa Tarihi, c. IV, s. 190.</p>

    <p class="normal1">[<a href="../Text/Emile_split_005.html#footnote-600-7-backlink" id="footnote-600-7">7</a>] Plutarkhos’un yapıtlarında, Roma’yı büyük bir ünle yöneten Cato Censor’un oğlunu beşikten başlayarak kendisinin yetiştirdiğini (hem de öyle bir özenle yetiştirir ki, sütanne, yani anne onu yıkarken, onun yanında bulunmak için her şeyi bırakırdı); Suetonius’un yapıtlarında da, kendi fethettiği ve yönettiği dünyaya egemen olan Augustus’un torunlarına kendisinin yazmayı ve yüzmeyi, bilimlerin temel bilgilerini öğrettiğini ve onları hiçbir zaman yanından ayırmadığını okuduğumuzda, böyle saçma sapan şeylerle eğlenen o zamanın bu safdillerine gülmekten kendimizi alamıyoruz; bunlar kuşkusuz, günümüzün büyük adamlarının uğraştıkları işlerle uğraşmasını bilemeyecek kadar dar kafalı idiler.</p>

    <p class="normal1">[<a href="../Text/Emile_split_005.html#footnote-600-8-backlink" id="footnote-600-8">8</a>] İşte İngiliz belgelerinden alınma bir örnek ki konumla ilgili ve gayet düşündürücü olduğundan alıntılamadan geçemiyorum:</p>

    <p class="normal1">“1647 doğumlu, Patrice O’Neil adında biri 1760’ta yedinci kez evleniyor. II. Charles’ın hükümdarlığının on yedinci yılında süvari birliklerinde ve çeşitli birliklerde 1740’a kadar hizmet ediyor ve aynı yıl askerliği bırakıyor. Kral Guillaume’un ve Marlborough dükünün tüm seferlerine katılmıştır. Hiçbir zaman biradan başka içki içmemiştir; yalnızca bitkilerle beslenmiş ve ancak ailesine verdiği kimi yemeklerde et yemiştir. Görevlerinin engellemediği zamanlar dışında, hep güneşin doğuşuyla kalkmış, batışıyla yatmayı âdet edinmiştir. Şimdi yüz on üç yaşındadır; kulakları iyi işitiyor, sağlığı yerinde ve bastonsuz yürüyor. İlerlemiş yaşına karşın, bir an bile işsiz durmuyor ve her pazar çocuklarıyla, torunlarıyla ve torun çocuklarıyla kiliseye gidiyor.”</p>

    <p class="normal1">[<a href="../Text/Emile_split_005.html#footnote-600-9-backlink" id="footnote-600-9">9</a>] Kadınlar ekmek, sebze, süt ürünleri yerler; dişi köpekler ve kediler de aynı şeyleri yerler; dişi kurtlar da otlarlar. İşte, onların sütü için bitkisel özsular. Geriye büsbütün etle beslenebilen türlerin sütünü incelemek kalıyor, elbette eğer böyleleri varsa; ama ben bundan kuşkuluyum.</p>

    <p class="normal1">[<a href="../Text/Emile_split_005.html#footnote-600-10-backlink" id="footnote-600-10">10</a>] Bizi besleyen özsular sıvı halde olsa da, bunlar katı besinlerden sıkılıp çıkarılmalıdır. Yalnızca haşlama suyuyla yaşayan, çalışan bir insan çok kısa sürede yok olacaktır. Sütle ise daha iyi dayanır, çünkü süt kaymak bağlar.</p>

    <p class="normal1">[<a href="../Text/Emile_split_005.html#footnote-600-11-backlink" id="footnote-600-11">11</a>] Pythagoras rejiminin yararlarını ve sakıncalarını uzun uzadıya tartışmak isteyecekler, Doktor Cocchi ile karşı düşüncede olan Doktor Bianchi’nin bu önemli konuda yazdıkları kitaplara başvurabilirler.</p>

    <p class="normal1">[<a href="../Text/Emile_split_005.html#footnote-600-12-backlink" id="footnote-600-12">12</a>] Çocuklar kentlerde kapalı ve giyimli tutula tutula bunalırlar. Onları yetiştirenler bilmelidirler ki, soğuk hava onlara kötülük etmek şöyle dursun, onları güçlendirir; sıcak hava ise zayıflatır, ateşlerini yükseltir ve öldürür.</p>

    <p class="normal1">[<a href="../Text/Emile_split_005.html#footnote-600-13-backlink" id="footnote-600-13">13</a>] Başka sözcük olmadığından, her zamanki bir sözcüğü kullanarak beşik diyorum; çünkü zaten çocukları sallamanın hiçbir zaman zorunlu olmadığı ve bu âdetin onlar için çoğu zaman zararlı olduğu kanısındayım.</p>

    <p class="normal1">[<a href="../Text/Emile_split_005.html#footnote-600-14-backlink" id="footnote-600-14">14</a>] “Eski Perulular çocuklarının kollarını çok geniş bir kundak içinde salıveriyorlardı. Kundaktan aldıklarında da, onları yerde açılmış ve kundak bezleriyle donatılmış bir çukura yarı bellerine kadar indirip orada serbest bırakıyorlardı. Böylece, kolları da serbest kalıyor, başlarını hareket ettirebiliyor ve düşmeden, yaralanmadan vücutlarını istedikleri gibi bükebiliyorlardı. Bir adım atabilecek duruma gelir gelmez de, onları yürümeye zorlamak için meme bir tuzak yemi gibi uzaktan gösteriliyordu. Zenci çocuklar kimi zaman meme emmek için çok daha yorucu bir durumdadırlar. Dizleri ve ayaklarıyla annenin kalçalarından birine sarılır ve onu öyle sımsıkı tutarlar ki anneye, kollarının yardımı olmaksızın, tutunabilirler. Memeye elleriyle yapışıp, bu sırada günlük işiyle uğraşan annenin hareketlerine karşın, rahatça, düşmeden onu emerler. Bu çocuklar iki aylık olur olmaz yürümeye ya da daha çok, dizleri ve elleri üstünde emeklemeye başlarlar. Bu egzersiz onlara daha sonra bu durumda neredeyse ayakta imişler gibi aynı hızla koşma kolaylığı sağlar.” (Doğa Tarihi, c. IV, in-12. s. 192.)</p>

    <p class="normal1">Bu örneklere Mösyö de Buffon, o saçma ve barbarca kundak uygulaması günden güne ortadan kalkan İngiltere’deki örneği ekleyebilirdi. Ayrıca La Loubère’in Siyam’a Yolculuk ve Le Beau’nun Kanada Yolculuğu adlı yapıtlarına vb bakınız. Eğer bunu olgularla doğrulamak gereksimini duysaydım, yirmi sayfayı alıntılarla doldururdum.</p>

    <p class="normal1">[<a href="../Text/Emile_split_005.html#footnote-600-15-backlink" id="footnote-600-15">15</a>] Bir bütün olarak duyu ve algılama mekanizması. (ç.n.)</p>

    <p class="normal1">[<a href="../Text/Emile_split_005.html#footnote-600-16-backlink" id="footnote-600-16">16</a>] Koku alma duygusu tüm duygular içinde çocuklarda en geç gelişenidir: İki ya da üç yaşına kadar, çocuklar ne hoş ne de kötü kokulara karşı duyarlı gibi görünüyorlar; bu konuda birçok hayvanda görülen aldırmazlık ya da duyarsızlık içindeler.</p>

    <p class="normal1">[<a href="../Text/Emile_split_005.html#footnote-600-17-backlink" id="footnote-600-17">17</a>] Herman Boerhaave: Hollandalı ünlü tıp profesörü (1668-1738). (ç.n.)</p>

    <p class="normal1">[<a href="../Text/Emile_split_005.html#footnote-600-18-backlink" id="footnote-600-18">18</a>] Charles Irénée Castel; Abbé de Saint-Pierre diye anılır. Fransız yazar ve rahip (1658-1743). (ç.n.)</p>

    <p class="normal1">[<a href="../Text/Emile_split_005.html#footnote-600-19-backlink" id="footnote-600-19">19</a>] Bu durumun istisnası vardır elbette; çoğu zaman da, önce seslerini en az duyuran çocuklar sonradan seslerini yükseltmeye başladıklarında iyice sersemletici olurlar. Ancak tüm bu ayrıntılara girmek gerekirse, sonunu getiremem; her sağduyulu okur aynı yanlış kullanımdan doğan aşırılık ve yanlışın benim yöntemimle düzeltildiğini görmelidir. ﬁu iki özdeyişi birbirinden ayrılmaz olarak düşünüyorum: Her zaman yeterince olmalı, hiçbir zaman fazla olmamalı. Birincisi iyi uygulanırsa, ikinci bunun kaçınılmaz sonucu olarak doğar.</p>

    <p class="normal1">[<a href="../Text/Emile_split_005.html#footnote-600-20-backlink" id="footnote-600-20">20</a>] Ovidius, Tristia, I, 3. Yaşıyor, ama yaşadığının bilincinde değil. (ç.n.)</p>

    <p class="normal1">[<a href="../Text/Emile_split_006.html#footnote-600-21-backlink" id="footnote-600-21">21</a>] İÖ I. yüzyılda yaşamış Romalı tarihçi ve ahlakçı. (ç.n.)</p>

    <p class="normal1">[<a href="../Text/Emile_split_006.html#footnote-600-22-backlink" id="footnote-600-22">22</a>] Çocukken yürümeleri için fazla destek verilmiş olan yetişkin insanların yürüyüş biçiminden daha gülünç ve daha uygunsuz bir şey yoktur: Burada bir anlamda doğru olan, dolayısıyla birçok anlamda da doğru olmuş bayağı görüşlerden biri söz konusudur.</p>

    <p class="normal1">[<a href="../Text/Emile_split_006.html#footnote-600-23-backlink" id="footnote-600-23">23</a>] Noctes Atticoe, L.IX. c. 8 (Aulus-Gellius adlı Latin gramercinin yapıtı). Favorinus: Yunan filozofu (İS 80-90). (ç.n.)</p>

    <p class="normal1">[<a href="../Text/Emile_split_006.html#footnote-600-24-backlink" id="footnote-600-24">24</a>] Gördüğünüz şu küçük çocuk var ya, diyordu Themistokles dostlarına, Yunanistan’ın tek buyurucusudur; çünkü o annesini yönetiyor, annesi de beni; ben Atinalıları yönetiyorum, Atinalılar da Yunanlıları. Hükümdardan başlayıp, gizlice ilk hareketi başlatan ilk ele kademe kademe inilirse, en büyük imparatorluklarda çoğu zaman ne küçük yöneticilere rastlanır! (Themistokles: Atinalı devlet adamı. İÖ 528’e doğru-462’ye doğru.) (ç.n.)</p>

    <p class="normal1">[<a href="../Text/Emile_split_006.html#footnote-600-25-backlink" id="footnote-600-25">25</a>] Siyasal Hakkın İlkeleri adlı kitabımda toplumsal sistemde hiçbir özel iradenin düzenli olamayacağı gösterilmiştir.</p>

    <p class="normal1">[<a href="../Text/Emile_split_006.html#footnote-600-26-backlink" id="footnote-600-26">26</a>] Acı çoğu zaman bir zorunluluk olduğu gibi, zevkin de bir gereksinim olduğunu hissetmeliyiz. Çocukların hiçbir zaman yerine getirilmemesi gereken tek bir arzusu vardır, o da kendilerine boyun eğdirme arzusudur; bundan şu sonuç çıkar ki her istediklerinde onları bu isteğe taşıyan nedene dikkat etmek gerekir. Onlara gerçek zevk alacakları her şeyi olabildiğince verin: Yalnızca kapris yaparak ya da kendilerini kabul ettirmek için istediklerini her zaman geri çevirin.</p>

    <p class="normal1">[<a href="../Text/Emile_split_006.html#footnote-600-27-backlink" id="footnote-600-27">27</a>] Kaprisi çocuğun kendi iradesine karşı ve nedenini hissetmeyeceği her türlü irade olarak gördüğünden emin olmak gerekir. Oysa bir çocuk fantezilerine aykırı düşen hiçbir şeyde, hiçbir şeyin nedenini hissetmez.</p>

    <p class="normal1">[<a href="../Text/Emile_split_006.html#footnote-600-28-backlink" id="footnote-600-28">28</a>] Bir çocuğun büyük insanlara kendisinden aşağı insanlar ya da denkleri gibi saldırmasına hiçbir zaman izin vermemelidir. Birine, uşağı da olsa, cellat da olsa, ciddi ciddi vurmak cesaretini gösterirse, darbelerinin kendisine fazlasıyla ve bu işe yeniden kalkışma hevesini kıracak şekilde geri dönmesini sağlayın. Çocuğun başkaldırmasını yüreklendiren, onu dövmeye kışkırtan, onun kendilerini dövmesine izin veren ve onun hafif darbeleriyle alay eden düşüncesiz mürebbiyeler gördüm; onlar bu darbelerin her birini o küçük öfkelinin sanki öldürmek niyetiyle indirdiğini ve gençken dövmek isteyen birinin büyüyünce öldürmek isteyeceğini düşünmüyorlar.</p>

    <p class="normal1">[<a href="../Text/Emile_split_006.html#footnote-600-29-backlink" id="footnote-600-29">29</a>] İşte, çocukların çoğunun verdikleri şeye yeniden sahip olmak istemelerinin ve bu şey kendilerine geri verilmek istenmediğinde ağlamalarının nedeni budur. Vermenin, bağışın ne olduğunu iyice anladıklarında artık ağlamaz olurlar. Ancak o zaman vermekte daha ölçülüdürler.</p>

    <p class="normal1">[<a href="../Text/Emile_split_006.html#footnote-600-30-backlink" id="footnote-600-30">30</a>] Zaten bu sözünü tutma görevi, yararlılığının etkisiyle çocuğun zihninde iyice yerleşmemiş olsa bile, kısa bir süre sonra içten doğmaya başlayan bir duygu bu görevi ona bir vicdan yasası ve gelişmek için yalnızca uygun bilgileri bekleyen doğuştan bir ilke olarak benimsetecektir; bu ilk özellik insan eliyle sağlanmamış, her türlü adaletin yaratıcısı tarafından yüreklerimize kazınmıştır. İlk uzlaşmaların yasasını ve bunun benimsettiği zorunluluğu ortadan kaldırınız, insan topluluğunda her şey aldatıcı ve boş olur; sözünü yalnızca çıkarı için tutan kimse hiçbir söz vermemiş gibi olup hiç bağlı değildir ya da en fazla, sözünü tutmamak için uygun anı bekler, tıpkı bir fırsat elde edip de bu fırsattan yararlanmakta gecikmeyen oyuncuların bu fırsattan daha çok avantajla yararlanacakları anı beklemeleri gibi. (Yazar burada tenisin atası paume oyununa gönderme yapıyor. –ç.n.) Bu ilke çok önemlidir ve derinleştirmeye değer; çünkü insan bu noktada kendisi ile çelişmeye başlar.</p>

    <p class="normal1">[<a href="../Text/Emile_split_006.html#footnote-600-31-backlink" id="footnote-600-31">31</a>] Tıpkı bir suçlunun kötü bir fiilden dolayı suçlandığında namuslu bir adam olduğunu söyleyerek kendini savunması gibi. O zaman bu kişi hem gerçekten hem de hukuken yalan söylemektedir.</p>

    <p class="normal1">[<a href="../Text/Emile_split_006.html#footnote-600-32-backlink" id="footnote-600-32">32</a>] Özellikle de çocuk suçluyken böyle bir soru sormaktan daha gereksiz bir şey olamaz: Yaptığını sizin bildiğinize inanırsa, kendisine tuzak kurduğunuzu anlayacaktır ve bu düşünce onu sizin aleyhinize çevirmekten geri kalmayacaktır. Eğer buna inanmıyorsa, kendi kendine şöyle diyecektir: Neden suçumu ortaya koyayım? Ve işte sizin o düşüncesizce sorunuzun sonucu olan ilk yalan söyleme denemesi.</p>

    <p class="normal1">[<a href="../Text/Emile_split_006.html#footnote-600-33-backlink" id="footnote-600-33">33</a>] Sorularını onun hoşuna gittiğinde değil, benim hoşuma gittiğinde yanıtladığımı anlaması gerekir; aksi takdirde bu benim için onun isteklerine boyun eğmek ve bir eğiticinin öğrencisinin buyruğu altında kalabileceği en tehlikeli bağımlılık olurdu.</p>

    <p class="normal1">[<a href="../Text/Emile_split_006.html#footnote-600-34-backlink" id="footnote-600-34">34</a>] 34 Kalın bir kitapta her zaman aynı sözcüklere aynı anlamları vermenin olanaksız olduğunu yazarken yüz kez düşündüm. Düşüncelerimizin yapabilecekleri değişikliklere göre sözcükler, yapılışlar, tümceler sağlayacak kadar zengin dil yoktur. Tüm sözcükleri tanımlama ve tanımlanmış olanın yerine durmadan yeni tanımlar koyma yöntemi iyidir güzeldir ama uygulanabilir değildir; çünkü döngüden nasıl kaçınacaksınız? Tanımlamalar, eğer bunları yapmak için sözcükler kullanılmasaydı, iyi olabilirlerdi. Buna karşın, dilimizin yoksulluğu içinde bile, açık olabileceğimiz kanısındayım; ama bu, aynı sözcüklere her zaman aynı anlamları vererek değil, her sözcük kaç kez kullanılmışsa, her defasında ona verilen anlamın, onunla ilgili düşüncelerle yeteri kadar belirlenmesi ve bu sözcüğün içinde bulunduğu dönemin sanki onu tanımlamaya yaramasıyla sağlanabilir. Kimi zaman çocuklarda düşünme yetisi olmadığını söylüyorum, kimi zaman da onları oldukça incelikle düşünür yapıyorum; böylece düşüncelerimde çelişkiye düştüğümü sanmasam da, anlatımlarımda sık sık çelişkiye düştüğümü yadsımıyorum.</p>

    <p class="normal1">[<a href="../Text/Emile_split_006.html#footnote-600-35-backlink" id="footnote-600-35">35</a>] Burada Makedonya kralı Büyük İskender’in, doktoru tarafından zehirleneceği haberini almış olmasına karşın, hasta yatağında bu doktorun kendisine verdiği ilacı korkmadan içip iyileşmesinin öyküsü söz konusu. (ç.n.)</p>

    <p class="normal1">[<a href="../Text/Emile_split_006.html#footnote-600-36-backlink" id="footnote-600-36">36</a>] Bilginlerin çoğu bu açıdan çocuk gibidir. Engin ve derin bilgi bir sürü düşünceden çok bir sürü görüntüden doğar. Tarihler, özel adlar, yer adları, düşüncelerden ayrı ve yoksun tüm nesneler yalnızca işaretlerle bellekte alıkonurlar ve bu şeylerden birini aynı zamanda onu okuduğumuz sayfanın önü ya da arkası ile ya da onu ilk kez gördüğümüz şekille birlikte görmeden ender olarak anımsarız. Geçen yüzyıllarda moda olan bilim aşağı yukarı böyleydi; yüzyılımızın bilimi başkadır. Artık incelemiyor, gözlemlemiyoruz, düş görüyoruz ve bize kimi kötü gecelerin düşleri ciddi ciddi felsefe diye sunuluyor. Bana, sen de düş görüyorsun denecektir; kabul ediyorum; ama ben başkalarının yapmaya niyetli olmadığı şeyi yapıyorum; düşlerimi düş olarak gösteriyor ve bunların uyanık insanlar için yararlı bir yanı olup olmadığını araştırmayı okurlara bırakıyorum.</p>

    <p class="normal1">[<a href="../Text/Emile_split_007.html#footnote-600-37-backlink" id="footnote-600-37">37</a>] Quintilianus. L.I.c.t. (Türkçesi: Özellikle, henüz sevemediği bilgilerden onu tiksindirmemeye ve eğer bu tiksinti ortaya çıkmışsa, bilgisiz olduğu dönem geçtiğinde, bunun onu bu bilgilerden uzaklaştırmasını engellemeye dikkat etmelidir.) (ç .n.)</p>

    <p class="normal1">[<a href="../Text/Emile_split_007.html#footnote-600-38-backlink" id="footnote-600-38">38</a>] Molière’in Mösyö de Pourceaugnac adlı oyunu. (ç.n.)</p>

    <p class="normal1">[<a href="../Text/Emile_split_007.html#footnote-600-39-backlink" id="footnote-600-39">39</a>] Böyle bir durumda çocuktan gerçeği söylemesi rahatça istenebilir, çünkü o zaman gerçeği gizleyemeyeceğini ve yalan söylemeye kalkarsa yalanının hemen ortaya çıkacağını pekâlâ bilir.</p>

    <p class="normal1">[<a href="../Text/Emile_split_007.html#footnote-600-40-backlink" id="footnote-600-40">40</a>] İtal.: Kökü burada değil. (ç.n.)</p>

    <p class="normal1">[<a href="../Text/Emile_split_007.html#footnote-600-41-backlink" id="footnote-600-41">41</a>] Jean Chardin (1643-1713). Fransız gezgin. (ç.n.)</p>

    <p class="normal1">[<a href="../Text/Emile_split_007.html#footnote-600-42-backlink" id="footnote-600-42">42</a>] Lettre à M. d’Alembert sur les spectacles, s. 189 (Rousseau’nun ünlü matematikçi ve filozof d’Alembert’e tiyatro oyunları üzerine yazdığı mektup söz konusu). (ç.n.)</p>

    <p class="normal1">[<a href="../Text/Emile_split_007.html#footnote-600-43-backlink" id="footnote-600-43">43</a>] Sanki köylü çocukları üstünde oturmak ya da yatmak için kupkuru yeri seçiyorlarmış ya da toprağın neminin bunlardan birine bile dokunduğunu işitmişiz gibi! Bu konuda doktorlara bakılacak olursa, vahşilerin romatizmadan yerlerinden kıpırdayamaz hale geldiklerine inanmak gerekiyor.</p>

    <p class="normal1">[<a href="../Text/Emile_split_007.html#footnote-600-44-backlink" id="footnote-600-44">44</a>] İran mitolojisine göre ateşten yaratılan ve ateşte yaşayabilen efsane hayvanına gönderme. (ç.n.)</p>

    <p class="normal1">[<a href="../Text/Emile_split_007.html#footnote-600-45-backlink" id="footnote-600-45">45</a>] Bu korku büyük güneş tutulmamalarında çok belirgin duruma gelir.</p>

    <p class="normal1">[<a href="../Text/Emile_split_007.html#footnote-600-46-backlink" id="footnote-600-46">46</a>] İşte kitabından sık sık alıntı yaptığım ve derin görüşlerinden hâlâ sık sık yararlanmakta olduğum bir filozofun çok iyi açıkladığı bir neden daha:</p>

    <p class="normal1">“Özel koşullar yüzünden uzaklık hakkında bir düşünce sahibi olamadığımızda ve nesneler hakkında ancak gözümüzün önünde oluşturdukları açıya ya da daha ziyade görüntüye göre değerlendirme yapabildiğimizde, zorunlu olarak bu nesnelerin büyüklüğü konusunda yanılgıya düşeriz. Herkes denemiştir; gece yolculuk yaparken yakında olan bir çalılığı uzakta olan bir ağaç sanırız ya da uzaktaki büyük bir ağacı yakında olan bir çalılık sanırız: Aynı şekilde, nesneleri şekillerinden tanımıyorsak ve bu yolla hiçbir uzaklık düşüncesine sahip değilsek, yine zorunlu olarak yanılgıya düşeriz; gözlerimize birkaç parmak uzaktan hızla geçecek bir sinek bize çok uzaktan gelen bir kuş gibi görünecektir; bir kırın ortasında hareketsiz duran ve örneğin koyuna benzetilen bir at, onun at olduğunu tanımadıkça, artık bize ancak iri bir koyun gibi görünecektir; ama tanır tanımaz, o anda bir at gibi görünür ve biz de hemen ilk kanımızı değiştiririz.</p>

    <p class="normal1">“Geceleyin uzaklığın kestirilemeyeceği bilinmeyen yerlerde bulunuyor ve karanlık yüzünden eşyaların şeklini tanıyamıyorsak, her defasında, karşımıza çıkacak nesneler konusunda yürütülecek düşüncelerde her an yanılgıya düşme tehlikesiyle karşı karşıya oluruz; işte, korku buradan doğar ve gecenin karanlığı neredeyse tüm insanların içine bir korku salar; birçok insanın gördüğünü ileri sürdüğü hayaletlerin ve dev gibi, korkunç figürlerin ortaya çıkması buna dayanır: Bu gibi insanlara genelde bu görüntülerin hayallerinde yer aldığı söylenir; bununla birlikte gerçekten gözlerinin içinde de olabilirler ve görmüş olduklarını söyledikleri şeyleri gerçekten de gördükleri çok muhtemeldir: Çünkü bir nesne hakkında ancak gözün içinde oluşturduğu açıya bakarak bir düşünce yürütüldüğünde, her defasında zorunlu olarak şöyle bir şey meydana gelecektir: Bilinmeyen bu nesne, ona daha çok yaklaşıldıkça, büyüyüp kocaman olacak ve gördüğünü ne tanıyabilen ne hangi uzaklıkta olduğunu bilebilen bir kişiye önce göründüyse, diyorum ki yirmi ya da otuz adım uzaklıkta iken, önce birkaç kadem yükseklikte göründüyse, ondan ancak birkaç kadem uzaklaştığında birkaç metre yükseklikte görünmelidir; bu da gerçekten bu kişiyi, sonunda o nesneye dokunabilinceye ya da onu tanıyıncaya kadar şaşırtıp korkutur; öyle ki ne olduğunu tanıdığı anda, önce kendisine dev gibi görünen bu nesne ansızın küçülecek ve ona artık gerçek büyüklükte görünecektir; ama eğer ondan kaçar ya da ona yaklaşmaya cesaret edemezseniz, bu nesne hakkında gözünüzde oluşturduğu görüntüden başka bir düşünceye sahip olamazsınız ve büyüklüğüyle, şekliyle dev gibi ya da korkunç bir figürü gerçekten görmüş olursunuz. Hayaletlere ilişkin boşinanç öyleyse doğadadır ve bu görüntüler, filozofların sandıkları gibi, yalnızca hayal gücüne bağlı değildir.” (Doğa Tarihi, c. VI, s. 22.)</p>

    <p class="normal1">Bunların her zaman kısmen neye bağlı olduklarını metinde göstermeye çalıştım; burada açıklanan nedene göre, geceleyin yürüme alışkanlığının, şekillerdeki benzerlik ile uzaklıklardaki farklılığın gözümüzün önündeki nesnelere karanlıkta yansıttığı görüntüleri ayırt etmeyi öğretmesi gerektiği görülüyor; çünkü hava bize nesnelerin konturlarını gösterecek kadar aydınlıkken, daha büyük bir uzaklıkta arada daha çok hava olduğundan, nesne bizden daha uzakta iken bu konturları her zaman daha az belirgin olarak görmemiz gerekiyor ki bu da, alışkanlıkla, Mösyö de Buffon’un burada açıkladığı yanlışlıktan bizi korumaya yetiyor. Hangi açıklama yeğlenirse yeğlensin, benim yöntemim her zaman daha etkilidir; bunu da deneyim tam olarak doğruluyor.</p>

    <p class="normal1">[<a href="../Text/Emile_split_007.html#footnote-600-47-backlink" id="footnote-600-47">47</a>] Lat.: Tutku alışkanlıklardan doğmaz. (ç.n.)</p>

    <p class="normal1">[<a href="../Text/Emile_split_007.html#footnote-600-48-backlink" id="footnote-600-48">48</a>] Çocukları dikkatli olmaya alıştırmak için, onlara daima duyabilecekleri kadar belirgin ve o sırada ilgi gösterebilecekleri şeyler söyleyin; özellikle de gereksiz uzatmalardan kaçının, hiçbir zaman gereksiz bir sözcük kullanmayın. Keza söylediklerinizde anlaşılmaz ya da açıklıktan uzak bir yan da olmasın.</p>

    <p class="normal1">[<a href="../Text/Emile_split_007.html#footnote-600-49-backlink" id="footnote-600-49">49</a>] Beyaz atlarıyla ünlü Trakyalı Yunan mitolojisi kahramanı. (ç.n.)</p>

    <p class="normal1">[<a href="../Text/Emile_split_007.html#footnote-600-50-backlink" id="footnote-600-50">50</a>] Homeros’un İlyada’sında, Rhesos’un atlarını kaçıran ünlü kahraman Odysseus’a gönderme. (ç.n.)</p>

    <p class="normal1">[<a href="../Text/Emile_split_007.html#footnote-600-51-backlink" id="footnote-600-51">51</a>] Seyircilerini iyi tanıyan Parisli ünlü dans öğretmeni. Adam hileyle kaçık numarası yapıyor ve sanatına öyle bir önem veriyordu ki, onu gülünç buluyormuş gibi yapıp, aslında ona karşı en büyük saygı gösteriliyordu. En az bu kadar ciddiyetten uzak bir sanatta, bugün hâlâ bir komedi oyuncusunun kendine önemli bir adam ve kaçık süsü verdiği ve hiç de daha az başarılı olmadığı görülüyor. Bu yöntem Fransa’da hiç şaşmaz. Daha sade ve daha az şarlatan olan gerçek yetenek bu yöntemle hiç başarı kazanamaz. Alçakgönüllülük de burada budalalara vergidir.</p>

    <p class="normal1">[<a href="../Text/Emile_split_007.html#footnote-600-52-backlink" id="footnote-600-52">52</a>] Yun. mit.: Akhilleus’u eğiten bilge at adam (kentauros). (ç.n.)</p>

    <p class="normal1">[<a href="../Text/Emile_split_007.html#footnote-600-53-backlink" id="footnote-600-53">53</a>] Az sonra görüleceği gibi burada kır gezintisi söz konusu. Kentlerde herkese açık yerlerde yapılan gezintiler her iki cinsiyetten çocuklar için de zararlıdır. Kendilerini beğenmiş olmaya ve kendilerine bakılmasını istemeye buralarda başlarlar; Paris’in gözde gençleri Luxembourg ve Tuilleries, özellikle de Palais-Royal bahçelerinde küstah ve kendini beğenmiş bir tavırla dolaşırlar; bu tavır onları adamakıllı gülünç yapacak ve tüm Avrupa’da yuhalatıp kendilerinden tiksindirecektir.</p>

    <p class="normal1">[<a href="../Text/Emile_split_007.html#footnote-600-54-backlink" id="footnote-600-54">54</a>] Yunanlı ressam (İÖ IV. yüzyıl). (ç.n.)</p>

    <p class="normal1">[<a href="../Text/Emile_split_007.html#footnote-600-55-backlink" id="footnote-600-55">55</a>] Paume: Raketle oynanan bir tür oyun, tenisin atası; mail: İngiliz oyunu kriketin atası. (ç.n.)</p>

    <p class="normal1">[<a href="../Text/Emile_split_007.html#footnote-600-56-backlink" id="footnote-600-56">56</a>] Pausanias’ın Arkadhia adlı yapıtına bakınız.</p>

    <p class="normal1">[<a href="../Text/Emile_split_007.html#footnote-600-57-backlink" id="footnote-600-57">57</a>] Yunanlı tarihçi (İÖ 200’e doğru-120’ye doğru). (ç.n.)</p>

    <p class="normal1">[<a href="../Text/Emile_split_007.html#footnote-600-58-backlink" id="footnote-600-58">58</a>] Horatius’un Epistulae (Mektuplar) adlı yapıtından alıntı: Dünyanın meyvelerini yemek için doğmuş. (ç.n.)</p>

    <p class="normal1">[<a href="../Text/Emile_split_007.html#footnote-600-59-backlink" id="footnote-600-59">59</a>] Mayorkalılar bu âdeti bırakalı yıllar oldu; sapancılarının ünlü olduğu zamanın sözü ediliyor.</p>

    <p class="normal1">[<a href="../Text/Emile_split_007.html#footnote-600-60-backlink" id="footnote-600-60">60</a>] İngilizlerin insanlıklarını ve uluslarının iyi huyunu good naturel people diyerek övdüklerini biliyorum; ama ne kadar bağırıp çağırarak söyleseler de boşuna; bunu onlardan başka yineleyen kimse yok.</p>

    <p class="normal1">[<a href="../Text/Emile_split_007.html#footnote-600-61-backlink" id="footnote-600-61">61</a>] Mecusilerden daha katı bir biçimde et yemekten kaçınan Banianlar neredeyse Mecusiler kadar yumuşak huyludurlar, ama ahlak anlayışları daha az arı ve dinleri daha az usa yatkın olduğu için pek dürüst insanlar sayılmazlar.</p>

    <p class="normal1">[<a href="../Text/Emile_split_007.html#footnote-600-62-backlink" id="footnote-600-62">62</a>] Homeros’un Odysseia adlı yapıtından alıntı. XII. bölüm, 395-396. dizeler. (ç.n.)</p>

    <p class="normal1">[<a href="../Text/Emile_split_007.html#footnote-600-63-backlink" id="footnote-600-63">63</a>] Eski tarihçilerin kitapları görüşlerle doludur; bu görüşlerden, bunlarla ilgili olgular doğru olmasalar da, yararlanabiliriz, ama tarihten hiçbir gerçek yarar sağlamayı bilmiyoruz; derin bilgiye dayalı eleştiri her şeyi içinde eritiyor, sanki bir olgunun, bundan yararlı bir bilgi edinebilmek koşuluyla, gerçek olması çok önemliymiş gibi. Sağduyulu insanlar tarihi, verdiği ahlak dersi insanın gönlüne pek uygun bir masallar yığını gibi görmelidirler.</p>

    <p class="normal1">[<a href="../Text/Emile_split_007.html#footnote-600-64-backlink" id="footnote-600-64">64</a>] Alışkanlığın çekiciliği insanın doğal tembelliğinden ileri gelir ve bu tembellik, tembellik ettikçe de artar: Açılmış yolu izlemek daha kolay olduğu için, daha önce yapılmış olan daha rahat yapılır. Ayrıca, alışkanlığın etkisinin yaşlılar ve uyuşuk insanlar üzerinde çok büyük, gençler ve çevik insanlar üzerindeyse çok az olduğu görülebilir. Bu yöntem yalnızca zayıf insanlara göredir ve onları günden güne daha çok zayıflatır. Çocuklar için en yararlı alışkanlık kolayca nesnelerin boyunduruğu altına girmekken, yetişkinler için en yararlı alışkanlık da kolayca aklın boyunduruğu altına girmektir. Her türlü başka alışkanlık kusurdur.</p>

    <p class="normal1">[<a href="../Text/Emile_split_007.html#footnote-600-65-backlink" id="footnote-600-65">65</a>] Sözü edilen, Büyük İskender’dir. (ç.n.)</p>

    <p class="normal1">[<a href="../Text/Emile_split_008.html#footnote-600-66-backlink" id="footnote-600-66">66</a>] Eski deyimle: Musanna küre. Bu eski kozmografya aleti dairelerle çevrili, dünyayı gösteren bir küredir. Daireler enlemlerle boylamları, tuhaf şekiller burçlar kuşağının takımyıldızlarını, kesişen daireler kutuplarda kesişen iki daireyi belirtiyor. (ç.n.)</p>

    <p class="normal1">[<a href="../Text/Emile_split_008.html#footnote-600-67-backlink" id="footnote-600-67">67</a>] Çocuklara bilgiçlik taslayarak bilgiler verilirken, onlar tarafından dinlenilmekten çok, orada bulunan önemli kişiler tarafından dinlenilmenin düşünüldüğünü sık sık saptadım. Bundan çok eminim, çünkü bunu kendi üzerimde gözlemledim.</p>

    <p class="normal1">[<a href="../Text/Emile_split_008.html#footnote-600-68-backlink" id="footnote-600-68">68</a>] Çocuğa yapılmak istenen her açıklamada, bu açıklamadan önce gösterilen küçük bir aygıt onun dikkatini çekmek için çok yararlıdır.</p>

    <p class="normal1">[<a href="../Text/Emile_split_008.html#footnote-600-69-backlink" id="footnote-600-69">69</a>] Paris’in perakende şarap satılan dükkânlarında şaraplar, tümü litarjlı değilse de, ender olarak kurşun içermezler, çünkü bu şarap satıcılarının tezgâhları bu madenle doludur ve ölçünün içine boşaltılan şarap bu kurşundan geçip burada kalırken her zaman onun bir bölümünü eritir; bu kadar açık ve bu kadar tehlikeli bir kötüye kullanmaya polisin izin vermesi de tuhaftır. Ancak böyle şarapları pek içmeyen varlıklı insanların zehirlenme ile pek az karşı karşıya kaldıkları da doğrudur.</p>

    <p class="normal1">[<a href="../Text/Emile_split_008.html#footnote-600-70-backlink" id="footnote-600-70">70</a>] Bitkisel asit çok tatlıdır; madensel ve daha az sulandırılmış bir asit söz konusu olsaydı birleşme kaynama olmadan gerçekleşmezdi.</p>

    <p class="normal1">[<a href="../Text/Emile_split_008.html#footnote-600-71-backlink" id="footnote-600-71">71</a>] Latin yazarı Petronius’tan alıntı. “Ben yalnızca halkın arzu edebileceği mal mülkün sahibi olmak isterim” anlamında. (ç.n.)</p>

    <p class="normal1">[<a href="../Text/Emile_split_008.html#footnote-600-72-backlink" id="footnote-600-72">72</a>] Jean-Daniel L’Empereur ve Sébastien-Louis Le Blanc: Parisli ünlü kuyumcu, mücevheratçılar. (ç.n.)</p>

    <p class="normal1">[<a href="../Text/Emile_split_008.html#footnote-600-73-backlink" id="footnote-600-73">73</a>] Tutkularımız zamanın akışını kendilerine göre ayarladıklarında zaman bizim için ölçüsünü yitirir. Bilge insanın saati mizacın değişmezliğini ve ruhun huzurunu gösterir; o her zaman dakiktir, her zaman saatini bilir.</p>

    <p class="normal1">[<a href="../Text/Emile_split_008.html#footnote-600-74-backlink" id="footnote-600-74">74</a>] Öğrencim için tasarladığım kır zevki onun eğitiminin doğal meyvesidir. Zaten kadınların pek hoşuna giden o kendini beğenmiş, yapmacıklı havası hiç olmadığı için, onlar tarafından başka çocuklara kıyasla iyi karşılanmaz; dolayısıyla onlardan o kadar hoşlanmaz, büyüsünü henüz hissedemediği kadınlar topluluğunda da o kadar şımartılmaz. Ona kadınların elini öpmesini, onlara tatsız tuzsuz sözler söylemesini, hatta kadınlara gösterilmesi gereken saygıyı erkeklere yöneltmekten kaçınmasını bile öğretmekten uzak durdum: Mantığı onun düzeyinde olmayan hiçbir şey istememeyi kendim için değişmez bir ilke edindim; bir çocuğun bir cinsi başka bir cinsten farklı görmesi için de hiçbir haklı neden yoktur.</p>

    <p class="normal1">[<a href="../Text/Emile_split_008.html#footnote-600-75-backlink" id="footnote-600-75">75</a>] Söz konusu edilen, İnsanlar Arasındaki Eşitsizliğin Kaynağı ve Temelleri Üzerine Konuşma (ç.n.)</p>

    <p class="normal1">[<a href="../Text/Emile_split_008.html#footnote-600-76-backlink" id="footnote-600-76">76</a>] Avrupa’nın büyük monarşilerinin daha uzun süre ayakta kalmalarını olanaksız görüyorum; hepsi de yeterince parladı ve parlayan her devletin gücü azalıyor. Benim kanımın bu özdeyişten daha özel nedenleri var, ama bu nedenleri söylemek gereksiz, herkes bunları fazlasıyla görüyor.</p>

    <p class="normal1">[<a href="../Text/Emile_split_008.html#footnote-600-77-backlink" id="footnote-600-77">77</a>] Parthlar kralı Ferhat’ın oğlu Vononos.</p>

    <p class="normal1">[<a href="../Text/Emile_split_008.html#footnote-600-78-backlink" id="footnote-600-78">78</a>] Rahip, aynı zamanda yazar olan Abbé de Saint-Pierre. (ç.n.)</p>

    <p class="normal1">[<a href="../Text/Emile_split_008.html#footnote-600-79-backlink" id="footnote-600-79">79</a>] Eskiden hiç erkek terzi yoktu: Erkek giysileri evlerde kadınlar tarafından dikiliyordu.</p>

    <p class="normal1">[<a href="../Text/Emile_split_008.html#footnote-600-80-backlink" id="footnote-600-80">80</a>] Juvenalis, Satirler II.</p>

    <p class="normal1">       (Pek az kadın güreş tutar ve pek az kadın atletlerin yiyeceğini yer; siz erkekler yün eğiriyor, işiniz bitince, bunları sepetlere doldurup getiriyorsunuz. –ç.n.)</p>

    <p class="normal1">[<a href="../Text/Emile_split_008.html#footnote-600-81-backlink" id="footnote-600-81">81</a>] Yunan mitolojisinde alnında iri bir tek gözü bulunan dev. (ç.n.)</p>

    <p class="normal1">[<a href="../Text/Emile_split_008.html#footnote-600-82-backlink" id="footnote-600-82">82</a>] Amsterdam’da gemi yapımı işinde çalışan Çar I. Petro (1688-1693). (ç.n.)</p>

    <p class="normal1">[<a href="../Text/Emile_split_008.html#footnote-600-83-backlink" id="footnote-600-83">83</a>] Başrahip D.-A. de Brueys’in Avukat Patelin (1706) adlı ünlü farsının kişisi. (ç.n.)</p>

    <p class="normal1">[<a href="../Text/Emile_split_008.html#footnote-600-84-backlink" id="footnote-600-84">84</a>] Huronlar: Kuzey Amerika’da yaşayan Kızılderililer. (ç.n.)</p>

    <p class="normal1">[<a href="../Text/Emile_split_009.html#footnote-600-85-backlink" id="footnote-600-85">85</a>] Yunan mit.: Rüzgârlar tanrısı Aiolos’un Odysseus’a verdiği ve içinde rüzgârların kapalı tutulduğu ve açılınca fırtına kopan tulum. (ç.n.)</p>

    <p class="normal1">[<a href="../Text/Emile_split_009.html#footnote-600-86-backlink" id="footnote-600-86">86</a>] Buffon diyor ki: “Kentlerde, varlıklı insanların bol ve lezzetli besinlere alışmış olan çocukları bu duruma daha erken gelirler; köylerde yoksul halkın çocukları ise kötü ve çok az beslendikleri için daha geç erişirler, fazladan iki ya da üç yıla gereksinimleri vardır.” (Doğa Tarihi, c. IV, s. 238.) Bu görüşü kabul ediyorum, ama açıklamasını hayır; çünkü köylülerin çok iyi beslendikleri ve Valois’da, hatta İtalya’nın Friuli gibi kimi dağlık kantonlarında, çok yemek yedikleri ülkelerde oğlanlar da kızlar da ergenlik yaşına, yeme konusunda çoğu zaman aşırı cimrice davranılan ve çoğunluğun, sırf övünmek için, atasözünün dediği gibi, üstünde kadife giysi, zil çalar karnı türden olduğu kentlere kıyasla daha geç erişilir. Bu dağlarda, yetişkin erkekler gibi güçlü, iri erkek çocuklarının seslerinin henüz ince ve yüzlerinin sakalsız olduğunu, aslında iyi gelişmiş, iri yapılı kız çocuklarında da henüz cinslerinin dönemsel değişikliğine ilişkin hiçbir belirti olmadığını görmek sizi şaşırtır. Bana bu farklılık yalnızca, ahlak anlayışlarının sadeliği içinde daha uzun süre dingin kalan hayal güçlerinin kanlarını daha geç kaynatıp mizaçlarını daha geç oluşturmasından ileri geliyor gibi görünüyor.</p>

    <p class="normal1">[<a href="../Text/Emile_split_009.html#footnote-600-87-backlink" id="footnote-600-87">87</a>] Mutsuzluğu bildiğim için, sefillere yardım etmesini de bilirim (Vergilius, Aeneis I, 630). (ç.n.)</p>

    <p class="normal1">[<a href="../Text/Emile_split_009.html#footnote-600-88-backlink" id="footnote-600-88">88</a>] Bu şimdi biraz değişmiş gibi görünüyor: Sanki durumlar daha durağan, insanlar da daha sert.</p>

    <p class="normal1">[<a href="../Text/Emile_split_009.html#footnote-600-89-backlink" id="footnote-600-89">89</a>] Stoacı filozof. Roma’da Neron’un azatlısı Epaphroditus’un kölesiydi.</p>

    <p class="normal1">[<a href="../Text/Emile_split_009.html#footnote-600-90-backlink" id="footnote-600-90">90</a>] Burası Paris’te işsizlerin toplandıkları ve idamların gerçekleştirildiği meydandı. (ç.n.)</p>

    <p class="normal1">[<a href="../Text/Emile_split_009.html#footnote-600-91-backlink" id="footnote-600-91">91</a>] Sevgide karşılıklılık olmayabilir, ama dostlukta her zaman vardır. Dostluk başka alışverişler gibi bir alışveriştir, başka sözleşmeler gibi bir sözleşmedir; ama tümünün en kutsal olanıdır. Dost sözcüğünün kendisinden başka bağı yoktur. Dostunun dostu olmayan her insan çok kesin olarak bir kalleştir, çünkü dostluk ancak ona karşılık vererek ya da verir gibi yaparak kazanılır.</p>

    <p class="normal1">[<a href="../Text/Emile_split_009.html#footnote-600-92-backlink" id="footnote-600-92">92</a>] Bize nasıl davranılmasını istiyorsak, başkasına karşı da öyle davranmak gerekir ilkesinin dayandığı gerçek temel yalnızca vicdan ve duygudur; çünkü ben iken bir başkası gibi davranmamın, özellikle de böyle bir durumda olmadığımdan tinsel olarak emin olduğum halde davranmamın gerçek nedeni nedir? Hem bu özdeyişi tamı tamına uygularsam, bana da aynı şekilde uygulanacağını bana kim söyleyebilir? Kötü insan dürüst insanın dürüstlüğünden ve kendisinin dürüst olmamasından yararlanır. Kendisi dışında herkesin dürüst olmasından pek hoşnuttur. Bu düşünce, ne denirse densin, iyi insanların pek lehine değildir. Ama duygularını başkalarına iletmeyi seven bir ruhun gücü beni bir insanla özdeşleştirir, ben de sanki kendimi onun içinde hissedersem, bu acı çekmemek için onun acı çekmesini istemiyorum demektir; özsevgim yüzünden onunla ilgilenirim; o zaman o ilkenin nedeni, var olduğumu hissettiğim her yerde bende mutluluk isteği uyandıran doğanın içindedir. Buradan, doğa yasası ilkelerinin yalnızca akla dayalı oldukları doğru değildir sonucunu çıkarıyorum; bu ilkelerin daha sağlam, daha güvenli bir temeli vardır. Özsevgiden kaynaklanan insan sevgisi insan adaletinin ilkesidir. Tüm ahlakın özeti İncil’de bu yasanın özetiyle verilmiştir.</p>

    <p class="normal1">[<a href="../Text/Emile_split_009.html#footnote-600-93-backlink" id="footnote-600-93">93</a>] Tüm ülkelerdeki yasaların evrensel ruhu, her zaman zayıfa karşı güçlüyü ve hiçbir şeye sahip olmayana karşı bir şeye sahip olanı kayırır; bu sakınca kaçınılmazdır ve istisnası yoktur.</p>

    <p class="normal1">[<a href="../Text/Emile_split_009.html#footnote-600-94-backlink" id="footnote-600-94">94</a>] Fransız yazar La Calprenède’in (1610-1663) romanları. (ç.n.)</p>

    <p class="normal1">[<a href="../Text/Emile_split_009.html#footnote-600-95-backlink" id="footnote-600-95">95</a>] Davila, Guicciardini, Strada, Solis, Machiavelli ve kimi zaman de Thou’ya bakınız. Vertot neredeyse betimleme yapmadan anlatmasını bilen tek yazar.</p>

    <p class="normal1">[<a href="../Text/Emile_split_009.html#footnote-600-96-backlink" id="footnote-600-96">96</a>] Yunanlı filozof ve tarihçi Ksenophon’un Anabasis adlı kitabında anlattığı öykünün adı. (ç.n.)</p>

    <p class="normal1">[<a href="../Text/Emile_split_009.html#footnote-600-97-backlink" id="footnote-600-97">97</a>] Tacitus’u ayrıntılara girmeden taklit etmiş olan tarihçilerimizden yalnızca biri Suetonius’u da taklit etmek, kimi zaman da Comines’i ayrıntılarıyla kopya etmek cesaretini gösterdi; bu, kitabının değerini artırdı, ama aramızda eleştirilmesine yol açtı.</p>

    <p class="normal1">[<a href="../Text/Emile_split_009.html#footnote-600-98-backlink" id="footnote-600-98">98</a>] Yaşlı bir kadının damdan attığı bir kiremit Epeiros kralı Pyrrhos’un ölümüne yol açacaktır. (ç.n.)</p>

    <p class="normal1">[<a href="../Text/Emile_split_009.html#footnote-600-99-backlink" id="footnote-600-99">99</a>] Çekinmeden söyleyeyim; sağlıkla formda olmayı, Emile’in eğitimi dolayısıyla kazandığı avantajlar arasında ya da daha çok eğitimi sayesinde koruduğu doğa vergisi olarak sayabileceğimi sanıyorum.</p>

    <p class="normal1">[<a href="../Text/Emile_split_009.html#footnote-600-100-backlink" id="footnote-600-100">100</a>] Zaten öğrencimiz bu tuzağa pek düşmeyecektir, çünkü onun etrafı sayısız eğlenceyle çevrilidir, yaşamaktan usanmamıştır, paranın neye yaradığını da yeni yeni bilmektedir. Çocukları yöneten iki etken ilgi ve gurur olduğundan, kibar fahişeler ve dolandırıcılar da ileride çocukları ele geçirmek için bu iki etkenden yararlanırlar. Doymazlıklarının ödüllerle kışkırtıldığını, on yaşında okulda alkışlandıklarını gördüğünüzde, yirmi yaşında para cüzdanlarını bir kumarhanede, sağlıklarını bir fuhuş evinde bırakmaya nasıl zorlanacaklarını da görmüş olursunuz. Sınıfın en bilgilisinin en kumarbaz ve en sefih olacağı konusunda her zaman bahse girilebilir. Oysa çocuklukta kullanmak cesareti gösterilmemiş olan yetenek gençlikte kullanıldığında aynı derecede aşırılığa kaçmaz. Ama benim burada her zamanki genel kuralımın her yerde, her şeyde en kötü olasılıkları düşünmek olduğunu unutmamak gerekir. Ben önce kötülüğü engellemeye çalışırım, sonra da onu varsayıp çaresine bakarım.</p>

    <p class="normal1">[<a href="../Text/Emile_split_010.html#footnote-600-101-backlink" id="footnote-600-101">101</a>] Ama kendisiyle kavga çıkarmak istenirse ne yapacaktır? Ben bu soruya hiçbir zaman kavga etmeyecek, kavgaya meydan verecek kadar ileriye gitmeyecektir diye yanıt veriyorum. Peki ama, denecektir ardından, birini öldürmekten keyif duymak için onun onurunu kırmakla işe başlayan bir hödüğün, bir ayyaşın ya da yürekli bir alçağın tokadından ya da hakaretinden kim uzak kalabilir? Orası başka; vatandaşların ne onurunun ne de yaşamının bir hödüğün, bir ayyaşın ya da yürekli bir alçağın elinde olması gerekir ve insan böyle bir kazadan kendini yalnızca başına bir kiremidin düşmesiyle kurtarır gibi kurtaramaz. Yenilen bir tokadın ya da uğranılan bir hakaretin, hiçbir bilgeliğin önleyemediği ve hiçbir mahkemenin hakarete uğrayanın öcünü alamadığı medeni sonuçları vardır. Yasaların yetersizliği Emile’e bu konuda özgürlüğünü geri verir; böylelikle o, hakaret edenle kendisi arasında tek başına yüksek yargıç ya da yargıçtır; doğa yasasının tek yorumcusu ve görevlisi olur. Kendisine adalet borçludur ve bu adaleti tek başına yerine getirmelidir, hem dünyada onu bu durumda böyle davrandığı için cezalandıracak kadar aklı başında olmayan hiçbir yönetim de yoktur. Dövüşmesi gerekir demiyorum, bu saçma bir şey olur; kendisine adalet borçludur ve kendisi adaletin tek dağıtıcısıdır diyorum. Düellolara karşı bir işe yaramayan bunca ferman yerine ben hükümdar olsaydım devletlerimde ne tokat ne hakaret olurdu, bunu da mahkemelerin karışamayacakları çok basit bir yolla yapardım. Ne olursa olsun, Emile böyle bir durumda kendisine borçlu olduğu adaleti ve şerefli insanların güvenliği için örnek oluşturması gerektiğini biliyor. Kendisine hakaret edilmesini engellemek en iradesi kuvvetli insanın bile elinde değildir, ama kendisine hakaret edilmiş olduğu için uzun süre övünmeyi engellemek elindedir.</p>

    <p class="normal1">[<a href="../Text/Emile_split_010.html#footnote-600-102-backlink" id="footnote-600-102">102</a>] “Ve Laban koyunlarını kırkmaya gitmişti, Rahel babasına ait olan terafimi çaldı” ( Kutsal Kitap, Tekvin, Bap 31-19). (ç.n.)</p>

    <p class="normal1">[<a href="../Text/Emile_split_010.html#footnote-600-103-backlink" id="footnote-600-103">103</a>] Plutarkhos, Traité de l’amour, Amyot çevirisi. Menalippe tragedyası önce böyle başlıyordu; ancak Atina halkının bağırıp çağırmaları Euripides’i bu başlangıcı değiştirmeye zorladı.</p>

    <p class="normal1">[<a href="../Text/Emile_split_010.html#footnote-600-104-backlink" id="footnote-600-104">104</a>] İnsan zekâsının doğal durumu ile gelişmelerinin yavaşlığı konusunda, Eşitsizlik Üstüne Konuşma’nın birinci bölümüne bakınız.</p>

    <p class="normal1">[<a href="../Text/Emile_split_010.html#footnote-600-105-backlink" id="footnote-600-105">105</a>] Lat.: “Aldatıcı kumlarla örtülü ateşler ortasında yürüyorum.” Horatius’un Odlar adlı şiir kitabından alıntı. (ç.n.)</p>

    <p class="normal1">[<a href="../Text/Emile_split_010.html#footnote-600-106-backlink" id="footnote-600-106">106</a>] Samuel Clarke. İngiliz filozof ve din bilimci (1675-1729). (ç.n.)</p>

    <p class="normal1">[<a href="../Text/Emile_split_010.html#footnote-600-107-backlink" id="footnote-600-107">107</a>] Mösyö de la Condamine bize ancak üçe kadar saymasını bilen bir kavimden söz ediyor. Bu kavmi oluşturan insanlar, elleri olduğu halde, beşe kadar saymasını bilmiyor ama parmaklarını görüyorlardı.</p>

    <p class="normal1">(Charles Marie de la Condamine. Fransız yerbilim ve doğa bilim uzmanı [1701-1774]) (ç.n.)</p>

    <p class="normal1">[<a href="../Text/Emile_split_010.html#footnote-600-108-backlink" id="footnote-600-108">108</a>] Bu hareketsizlik, dilerseniz öyle diyelim, görecedir. Ama harekette çoğu ve azı gördüğümüz için, iki uç terimden biri olan hareketsizliği çok açıkça anlıyoruz. Hem o kadar iyi anlıyoruz ki, yalnızca görece olan bu durumu saltık sanmaya bile eğilimli oluyoruz. Oysa hareketin, eğer madde hareketsiz durumda anlaşılabiliyorsa, maddenin özüne ait olduğu doğru değildir.</p>

    <p class="normal1">[<a href="../Text/Emile_split_010.html#footnote-600-109-backlink" id="footnote-600-109">109</a>] Kimyacılar flojistiği ya da ateş öğesini, içinde bulunduğu karmaşık maddelerde, yabancı nedenler bu öğeyi çıkarıp, birleştirip, harekete geçirip ateşe dönüştürünceye kadar, dağınık, hareketsiz ve durgun durumda kabul ediyorlardı.</p>

    <p class="normal1">[<a href="../Text/Emile_split_010.html#footnote-600-110-backlink" id="footnote-600-110">110</a>] Bir canlı molekül düşünmek için çok çaba harcadım, ama başaramadım. Duyuları olmadan hisseden madde fikri bana anlaşılmaz ve çelişkili gibi görünüyor; bu düşünceyi kabul etmek ya da etmemek için önce işe onu anlamakla başlamak gerekir; böyle bir şansım olmadığını da itiraf ediyorum.</p>

    <p class="normal1">[<a href="../Text/Emile_split_010.html#footnote-600-111-backlink" id="footnote-600-111">111</a>] Latin şair Vergilius’un ünlü destanı. (ç.n.)</p>

    <p class="normal1">[<a href="../Text/Emile_split_010.html#footnote-600-112-backlink" id="footnote-600-112">112</a>] Eğer elimizde kanıtı olmasaydı, insanın çılgınlığının bu noktaya geleceğine inanılır mıydı? Amatus Lusitanus, simyacı Julius Camillus’un, başka bir Prometheus gibi, simya yoluyla yapmış olduğu, bir bardağın içine kapatılmış bir parmak boyunda küçük bir adamı kesin olarak gördüğünü söylüyordu. Paracelsus, De natura rerum adlı yapıtında nasıl cüce insanlar üretilebileceğini öğretiyor ve pigmelerin, kır tanrılarının, satirlerin ve nemfaların kimya yoluyla vücuda getirildiklerini ileri sürüyordu. Gerçekten de, bu olayların olası olduğunu göstermek için, organik maddenin ateşe dayanıklı olduğunu ve moleküllerinin alevi bir noktada toplayan bir ocakta canlı kalabildiklerini ileri sürmekten başka yapacak çok şey kalmadığını anlıyorum.</p>

    <p class="normal1">[<a href="../Text/Emile_split_010.html#footnote-600-113-backlink" id="footnote-600-113">113</a>] Bernhard Nieuwentit. Hollandalı filozof, matematikçi, hekim ve tanrıbilimci (1654-1718). (ç.n.)</p>

    <p class="normal1">[<a href="../Text/Emile_split_010.html#footnote-600-114-backlink" id="footnote-600-114">114</a>] Burada söz konusu edilen Fransız filozof Claude Adrien Helvétius’tür (1715-1771). (ç.n.)</p>

    <p class="normal1">[<a href="../Text/Emile_split_010.html#footnote-600-115-backlink" id="footnote-600-115">115</a>] Bana öyle geliyor ki, modern felsefe, kayaların düşündüklerini söylemek şöyle dursun, tersine, insanların hiç düşünmediklerini keşfetti. Doğada yalnızca duygusal varlıklar bulunduğunu kabul ediyor. Bir insanla bir taş arasında bulduğu fark da şu: İnsan, duyumları olan duygusal bir varlık, taş ise duyumları olmayan duygusal bir varlık. Ama tüm maddelerin hissettikleri doğruysa, duygusal birlik ya da bireysel benlik nerededir? Her madde molekülünde mi, yoksa birleştirici cisimlerde mi? Bu birliği aynı zamanda akışkan maddelerde ve katı maddelerde, karışık maddelerde ve elementlerde mi göreceğim? Doğada yalnızca bireyler vardır deniyor, peki ama bu bireyler kimler? Bu taş bir birey mi, yoksa bir bireyler kümesi midir? Tek bir duygusal varlık mıdır, yoksa kum taneleri kadar çok varlık mı içeriyor? Eğer her basit atom duygusal bir varlıksa, bunların iki ben’i bir ben halinde karışacak şekilde, birinin kendisini ötekinin içinde hissetmesini sağlayan o derinden iletişimi nasıl düşüneceğim? Çekim, gizini bilemediğimiz bir doğa yasası olabilir; ama en azından kitlelere göre etkisini gösteren çekimin yaygınlık ve bölünebilirlikle bağdaşamaz hiçbir yanı olmadığını düşünüyoruz. Aynı şeyi duygu için de düşünebilir miyiz? Algılanabilir parçalar yaygındır, ama duygusal varlık bölünemez ve tektir, parçalara ayrılamaz, ya tamdır ya da hiç: Öyleyse, duyarlı varlık bir cisim değildir. Bizim maddecilerin bunu nasıl anladıklarını bilmiyorum, ama bana öyle geliyor ki düşünceyi reddetmelerine neden olan aynı güçlükler duyguyu da reddetmelerine neden olabilirdi, ilk adımı attıkları halde, neden ikinci adımı da atmadıklarını bilmiyorum; bu onları ayrıca ne gibi bir külfete sokardı? Hem, düşünmediklerinden emin olduklarına göre, hissettiklerini söylemeye nasıl cesaret ediyorlar?</p>

    <p class="normal1">[<a href="../Text/Emile_split_010.html#footnote-600-116-backlink" id="footnote-600-116">116</a>] Eskiler ulu Tanrı’yı Optimus Maximus diye adlandırdıklarında çok doğru söylüyorlardı. Ama Maximus Optimus diye adlandırsalardı daha doğru söylemiş olacaklardı, çünkü Tanrı’nın iyiliği gücünden geliyor: O, ulu olduğu için iyidir.</p>

    <p class="normal1">[<a href="../Text/Emile_split_010.html#footnote-600-117-backlink" id="footnote-600-117">117</a>] Bizim için değil, bizim için değil, Tanrım,</p>

    <p class="normal1">Adın için, kendi şerefin için,</p>

    <p class="normal1">Ey Tanrı, bizi dirilt!</p>

    <p class="normal1">(Mezmurlar 115.)</p>

    <p class="normal1">[<a href="../Text/Emile_split_010.html#footnote-600-118-backlink" id="footnote-600-118">118</a>] Açıkladığından başka bir şeyi kabul etmeyen modern felsefenin, kazanılmış bir bilgi olmaksızın hayvanları bir amaca doğru yönlendirir gibi görünen içgüdü adlı o anlaşılması güç yetiyi kabul etmeye hiç niyeti bulunmuyor. En aklı başında filozoflardan birine göre içgüdü, düşünceden yoksun, ama düşünerek kazanılmış bir alışkanlıktır ve onun bu gelişmeyi açıklama biçiminden, çocukların büyüklerden daha çok düşündükleri sonucuna varmak gerekiyor; incelenmeye değmeyecek kadar tuhaf ve aykırı bir düşünce. Burada bu tartışmaya girmeyerek, köpeğimin hiçbir zaman yemediği köstebeklerle savaşırken gösterdiği büyük isteğe, kimi zaman onların saatlerce yollarını beklemekle gösterdiği sabra ve onları yakalamakta, çıktıkları sırada onları yakalayıp toprağın üstüne atmakta, daha sonra onları öldürüp orada bırakmakta gösterdiği beceriye ne ad vermem gerekir, soruyorum. Hem kimse bu köpeğimi bu av için yetiştirmemiş ve ona orada köstebeklerin bulunduğunu öğretmemiştir. Ayrıca soruyorum, ki bu daha önemlidir, aynı köpek, onu ilk kez korkuttuğumda, beni duygulandırmaya en uygun bir halde yalvarırken, ayaklarını kıvırıp neden sırtüstü yere yatmıştır? Eğer ben yumuşamadan, onu bu durumda dövmüş olsaydım, o öylece kalmaktan vaz mı geçecekti? Nasıl olur! Henüz küçücük, neredeyse yeni doğmuş olan köpeğim daha önce ahlakla ilgili fikirler mi edinmişti, bağışlayıcılığın ve gönül yüceliğinin ne olduğunu biliyor muydu? Kazanmış olduğu hangi bilgilere dayanarak böyle kendisini bana teslim etmekle beni yatıştırmayı umuyordu? Dünyanın tüm köpekleri aynı durumda neredeyse aynı şeyi yaparlar, ben de burada herkesin gerçekliğini saptayamayacağı bir şey söylemiyorum. İçgüdüyü o kadar hor görerek kabul etmeyen filozoflar lütfen bu olguyu yalnızca duyumlarla ve duyumların bize kazandırdıkları bilgilerle açıklasınlar: Her sağduyu sahibi insan için doyurucu bir biçimde açıklasınlar: O zaman söyleyecek bir sözüm olmaz, bir daha da içgüdüden söz etmem.</p>

    <p class="normal1">[<a href="../Text/Emile_split_010.html#footnote-600-119-backlink" id="footnote-600-119">119</a>] Yunanlı filozof, Platon’un öğrencisi (İÖ 400’e doğru-314). (ç.n.)</p>

    <p class="normal1">[<a href="../Text/Emile_split_010.html#footnote-600-120-backlink" id="footnote-600-120">120</a>] Roma kralı Tarquinus Superbus’un akrabası Tarquinus Collatinus’un karısı. (ç.n.)</p>

    <p class="normal1">[<a href="../Text/Emile_split_010.html#footnote-600-121-backlink" id="footnote-600-121">121</a>] Roma’ya adını vermiş olan kurucusu ve ilk kralı Romulus. (ç.n.)</p>

    <p class="normal1">[<a href="../Text/Emile_split_011.html#footnote-600-122-backlink" id="footnote-600-122">122</a>] Marcus Atilius Regulus. Fedakârlığı ve verdiği söze bağlılığıyla ünlü Romalı general ve konsül. (ç.n.)</p>

    <p class="normal1">[<a href="../Text/Emile_split_011.html#footnote-600-123-backlink" id="footnote-600-123">123</a>] Yunan mitolojisinin müzisyen ozanı. (ç.n.)</p>

    <p class="normal1">[<a href="../Text/Emile_split_011.html#footnote-600-124-backlink" id="footnote-600-124">124</a>] İşte, sanıyorum, bu iyi yürekli rahip yardımcısı da şimdi halka böyle söyleyebilirdi.</p>

    <p class="normal1">[<a href="../Text/Emile_split_011.html#footnote-600-125-backlink" id="footnote-600-125">125</a>] İyi yürekli ve bilge bir rahip şöyle söylüyor: Tümü dinin insanlardan ya da herhangi bir yaratıktan değil, Tanrı’dan doğduğunu ve dine inandığını söylüyor (Tümü de bu anlaşılmaz dili kullanıyor).</p>

    <p class="normal1">Ama hiçbir şeyi abartmadan ve değiştirmeden doğruyu söylemek gerekirse, durum hiç de böyle değildir. Dinler, ne denirse densin, insanların eliyle ve aracılığıyla doğarlar. Bunun ilk kanıtı, onların dünyada insanlar tarafından kabul edilmiş olup, hâlâ da her gün kabul edilmekte olmalarıdır: Ulus, ülke, yer doğurur dini. İnsan doğduğu ve yetiştiği yerdeki dindendir; henüz insan olduğumuzu bilmeden önce, sünnetli, vaftizli, Yahudi, Müslüman, Hıristiyanızdır; dini seçmek elimizde değildir. İkinci kanıt da şudur: Yaşam ve ahlak dinle çok az uyuşmaktadır; çünkü insan, dininin içeriğine insani ve pek önemsiz vesilelerle karşı çıkar. Charron, De la sagesse, L.II. Bölüm 5, s. 257, Bordeaux yay., 1601.</p>

    <p class="normal1">Erdemli Condom tanrıbilimci papazının bu içtenlikli düşünce ve kanılarıyla ilgili açıklamasının Savoia’lı rahip yardımcısının açıklamasından çok farklı olmadığı, büyük bir benzerlik taşıdığı görülmektedir.</p>

    <p class="normal1">[<a href="../Text/Emile_split_011.html#footnote-600-126-backlink" id="footnote-600-126">126</a>] Bu, Kutsal Kitap’ın bir sürü yerinde, özellikle de Tesniye’nin XIII. bölümünde açıkça dile getirilmiştir. Anılan bölümde, yabancı tanrıları haber veren bir peygamber söylediklerini mucizelerle doğrularsa ve söyledikleri çıkarsa, bu peygamberin, ona saygı gösterilmesi şöyle dursun, öldürülmesi gerekir denilmektedir. Dolayısıyla, yabancı bir peygamberi haber veren ve bunu kehanetlerle ve mucizelerle kanıtlayan öncüleri köylüler öldürdüklerinde, onları suçlamak için sağlam bir nedenimiz olurdu diye düşünmüyorum; zaten bu suçlamaları hemen reddederlerdi. Peki, böyle bir durumda ne yapmalı? Tek bir şey: Aklımızı başımıza alıp mucizeleri bir yana bırakmak. Bunlara başvurmamak daha iyi olurdu. Burada en azından çok ince ayrımlarla örtbas edilen en basit sağduyu söz konusu. Hıristiyanlıkta incelikler ha! Ama öyleyse İsa Gökler Krallığı’nı basit insanlara vaat etmekle hata mı etti? Öyleyse, öğretisini anlamak ve kendisine inanmayı öğrenmek için çok akıl gerekiyorsa, konuşmalarının en güzeline akıl fukaralarını kutlayarak başlamakla hata mı etti? Boyun eğmem gerektiğini bana kanıtladığınızda, her şey çok yolunda gidecektir; ama bunu bana kanıtlamak için benim düzeyimde olun; kanıtlarınızı akıl fukarasının yeteneğine göre ayarlayın, yoksa sizi efendinizin gerçek müridi olarak tanımam, hem bu onun bana müjdelediğiniz öğretisi de değildir.</p>

    <p class="normal1">[<a href="../Text/Emile_split_011.html#footnote-600-127-backlink" id="footnote-600-127">127</a>] Plutarkhos, Stoacıların başka tuhaf paradokslar arasında, çelişkili bir yargıda iki tarafı da dinlemenin yararsız olduğunu ileri sürdüklerini anlatıyor; çünkü diyor, onlara göre, ya birincisi söylediklerini kanıtlamıştır ya da kanıtlamamıştır. Kanıtlamışsa, her şey söylenmiştir ve karşı taraf mahkûm edilmelidir; kanıtlamamışsa, haksızdır ve reddedilmelidir. Bence, özel bir kehaneti kabul eden tüm kişilerin yöntemi bu Stoacıların yöntemine çok benziyor. Herkes yalnızca kendisinin haklı olduğunu ileri sürerse, bunca taraf arasında seçim yapmak için tümünü dinlemek gerekir, aksi takdirde haksızlık etmiş olursunuz.</p>

    <p class="normal1">[<a href="../Text/Emile_split_011.html#footnote-600-128-backlink" id="footnote-600-128">128</a>] İşte, bilinen bir sürü olay arasından yoruma gereksinimi olmayan biri. XVI. yüzyılda Katolik tanrıbilimciler, ayrım gözetmeksizin Yahudiliğe ait tüm kitapların yakılmasına karar verdiklerinde, bu konuda kendisine danışılan ünlü bilgin Reuchlin, bu kitapların içinden yalnızca Hıristiyanlığa karşı olmayan ve dinle ilgisiz konuları işleyenlerin bırakılabileceği görüşünde olduğu için, korkunç tanrıbilimcileri karşısında buldu; onlar da onu neredeyse yok edeceklerdi.</p>

    <p class="normal1">[<a href="../Text/Emile_split_011.html#footnote-600-129-backlink" id="footnote-600-129">129</a>] Devlet, Diyaloglar 2.</p>

    <p class="normal1">[<a href="../Text/Emile_split_011.html#footnote-600-130-backlink" id="footnote-600-130">130</a>] Sokrates’in babası. (ç.n.)</p>

    <p class="normal1">[<a href="../Text/Emile_split_011.html#footnote-600-131-backlink" id="footnote-600-131">131</a>] Dağdaki vaazında Musa’nın ahlak anlayışını kendi ahlak anlayışını benzetmesine bakınız. Matta’ya göre İncil, V, 21.</p>

    <p class="normal1">[<a href="../Text/Emile_split_011.html#footnote-600-132-backlink" id="footnote-600-132">132</a>] İnsanın kendi ülkesinin dinini izlemesi ve sevmesi görevi, bağnazlık dogması gibi iyi ahlaka aykırı dogmalara kadar yayılmaz. İnsanları birbirlerine karşı silahlandıran ve onları insanlığın düşmanı yapan bu korkunç dogmadır. Sivil bağnazlık ile tanrıbilimsel bağnazlık arasında fark görmek çocukça ve boş bir şeydir. Bu iki bağnazlık da birbirinden ayrılmaz ve öteki olmadan biri kabul edilemez. Melekler bile Tanrı’nın düşmanları gözüyle baktıkları insanlarla barış içinde yaşayamazlardı.</p>

    <p class="normal1">[<a href="../Text/Emile_split_011.html#footnote-600-133-backlink" id="footnote-600-133">133</a>] İncil’e gönderme: “... Çünkü size diyorum ki, Tanrı, İbrahim’e şu taşlardan çocuklar yaratabilir...” Matta’ya göre İncil, III, 9. (ç.n.)</p>

    <p class="normal1">[<a href="../Text/Emile_split_011.html#footnote-600-134-backlink" id="footnote-600-134">134</a>] Her iki taraf da karşılıklı olarak o kadar çok safsatayla birbirlerine saldırıyor ki bunların tümünü belirtmeyi istemek çok büyük ve atakça bir iş olurdu. Ortaya çıktıkça kimilerini not etmek yeterlidir. Felsefeci tarafın en çok alışılmış safsatalarından biri, sanki gerçek bir filozoflar kitlesi oluşturmak gerçek bir Hıristiyanlar kitlesi oluşturmaktan daha kolaymış gibi, iyi filozof varsayılan bir kitleyi kötü Hıristiyan varsayılan bir kitleye karşı çıkarmak! İnsanlar arasında bunlardan birini bulmak ötekini bulmaktan daha kolay mı bilmiyorum, ama kitleler söz konusu olduğunda, bunlar arasında, bizimkilerin felsefesiz dini kötüye kullandıkları gibi, dinsiz felsefeyi kötüye kullanacaklar olacağını da varsaymak gerekir ki bu bana durumu çok değiştirir gibi görünüyor.</p>

    <p class="normal1">Bayle, bağnazlığın dinsizlikten daha zararlı olduğunu pek güzel kanıtladı. Zaten bu su götürmez bir gerçek. Ama söylemeye pek niyetli olmadığı aynı derecede gerçek olan bir şey var: Bağnazlık, her ne kadar kan dökücü ve acımasız olsa da, insanın yüreğini yücelten, ona ölümü hiçe saydıran, ona olağanüstü bir direnme gücü veren ve kendisinden en yüce erdemler beklemek için yalnızca daha iyi yönetilmesi gereken büyük ve güçlü bir tutkudur. Oysa dinsizlik ve genellikle sağlam düşünen ve felsefeci bir zihin, insanı yaşama bağlayacak yerde, ruhları yumuşatır, alçaltır, tüm tutkuları özel çıkarların bayağılığı, insan ben’inin alçaklığı içinde toplar ve böylece gizliden gizliye tüm toplumun gerçek temellerini yıkar, çünkü özel çıkarların ortak yanı o kadar önemsizdir ki karşıt yanıyla hiçbir zaman dengelenmez.</p>

    <p class="normal1">Eğer tanrıtanımazlık insanlara kan akıttırmıyorsa, bu barış sevgisinden çok, iyiliğe karşı kayıtsızlıktan ileri gelir. Her şey yok olursa olsun; bunun sözde bilge kişi için pek önemi yoktur; yeter ki o, çalışma odasında rahat kalsın. İlkeleri insanları öldürmüyor, ama onları çoğaltan ahlakı yok ederek, kendi türünden kopararak, tüm sevgilerini hem halk hem de erdem için zararlı bir bencilliğe indirgeyerek doğmalarını engelliyor. Felsefenin kayıtsızlığı, despotlukla yönetilen bir devletteki dinginliğe benzer. Bu, ölüm dinginliğidir ve savaştan daha çok yıkıcıdır.</p>

    <p class="normal1">Böylece, bağnazlık, doğrudan etkileriyle bugün felsefe anlayışı diye adlandırılan şeyden daha zararlı olsa da, sonuçlarına bakılırsa daha az zararlıdır. Zaten kitaplarda güzel kurallar sergilemek kolaydır, ama bu kuralların öğretiye iyice bağlı olup olmadıklarını, zorunlu olarak öğretiden doğup doğmadıklarını bilmek gerekir ki bu da şimdiye kadar açıkça ortaya çıkmadı. Geriye hâlâ, rahatı yerinde ve tahtında olan felsefenin insanın böbürlenmesine, çıkarına, hırsına, küçük tutkularına egemen olup olmadığını ve elinde kalem, bize övdüğü o kadar hoş bu insanca davranışı uygulayıp uygulamadığını bilmek kalıyor.</p>

    <p class="normal1">Kural olarak, felsefe dinin daha iyi yaptığı hiçbir iyiliği yapamıyor, din de felsefenin yapabileceğinden daha çok iyilik yapıyor.</p>

    <p class="normal1">Uygulamada ise durum farklı; ama yine de incelenmeli. Hiçbir insan, bir dini kabul etmişse, bu dinin kurallarına tümüyle uymaz; bu doğrudur. Birçok insanın da pek dini var sayılmaz, bu insanlar dinlerinin kurallarına hiç uymazlar; bu da doğrudur. Ama kimileri de bir dini kabul etmişlerdir ve kurallarına hiç olmazsa kısmen uyarlar. Dinsel nedenler onların çoğu zaman kötülük yapmalarını engeller ve erdemli olmalarını, övgüye değer işler ortaya koymalarını sağlar; bu nedenlerin yokluğunda bunlar gerçekleşmeyecektir.</p>

    <p class="normal1">Bir keşiş aldığı bir emaneti yadsırsa, bunu ona bir budalanın emanet ettiğinden başka ne sonuç çıkabilir? Eğer Pascal böyle bir emaneti yadsımış olsaydı, onun ikiyüzlü birinden başka bir şey olmadığı kanıtlanmış olurdu, o kadar; ama bir keşiş!.. Dini kötüye kullanan insanlar dini olan insanlar mı? Başka yerlerde olduğu gibi din adamları topluluğunda işlenen tüm suçlar da dinin yararsız olduğunu kanıtlamaz, ama pek az insanın dini olduğunu kanıtlar.</p>

    <p class="normal1">Modern yönetimlerimiz en sağlam otoritelerini ve devrimlerin daha az görülmelerini hiç kuşkusuz Hıristiyanlığa borçludurlar. Hıristiyanlık sayesinde daha az kan dökücü oldular. Bu, şimdiki yönetimler eski yönetimlerle kıyaslanırsa tanıtlanmış olur. Bağnazlığı dışlamakla tanınan din Hıristiyan ahlakına daha çok yumuşaklık kazandırmıştır. Bu değişiklik hiç de edebiyatın işi değildir, çünkü edebiyatın parlamış olduğu yerlerde insanlığa gösterilen saygı artmadı. Atinalıların, Mısırlıların, Roma imparatorlarının, Çinlilerin zulümleri bunu kanıtlıyor. İncil de iyilik, yardım işlerine ne kadar önem veren bir yapıttır! Günah çıkarma sayesinde Katoliklerde ne çok şey düzeltilir, onarılır! Bizde ise kudas ayini zamanı yaklaştığında ne kadar çok barışma, ne kadar çok bağış söz konusu olur! İbranilerin kutlamaları nice zorbaları daha az açgözlü yapmıyor, nice sefillikleri önlemiyor muydu! Yasal kardeşlik tüm ulusu birleştiriyor, İbranilerde bir dilenci bile görülmüyordu. Çok sayıda vakıfları olan Türklerde de durum aynıydı; Türkler dinsel ilkeleri gereği, dinlerinin düşmanı olanlara karşı bile konukseverdirler.</p>

    <p class="normal1">Chardin’e göre, Müslümanlar diyorlar ki, “mahşer gününü izleyen sınavdan sonra, tüm vücutlar cehennem ateşi üstünde kurulu sırat köprüsü adı verilen bir köprüden geçecekler; bu köprüye üçüncü ve son sınav köprüsü, kıyamette gerçek son yargı köprüsü denebilir, çünkü iyilerle kötülerin seçimi burada yapılacaktır...”</p>

    <p class="normal1">“İranlılar,” diye devam ediyor Chardin, “bu köprüye çok önem önem veriyorlar ve biri hakarete uğrayıp da bu hakaret dolayısıyla ne zamanla ne de herhangi bir yolla hakkını arayamadığında, son avuntusu şöyle söylemek oluyor: Eh, sonsuz Tanrı’nın buyruğuyla, bana bunun bedelini kıyamet günü iki misli ödeyeceksin; önce beni hoşnut etmedikçe sırat köprüsünden geçemeyeceksin: Ceketine yapışıp bacaklarına atılacağım. Her meslekten değerli birçok insanın, bu korkunç köprüden geçerken lanetlenmekten korkarak, şikâyetçi olanların kendilerini bağışlamalarını istediklerini gördüm. Bu benim başıma da defalarca geldi. Bana istemediğim halde zorla birtakım işler yaptırmış olan nitelikli insanlar verdikleri üzüntünün geçmiş olduğunu düşünmüş olmalılar ki bir süre sonra yanıma gelip şöyle diyorlardı: Rica ediyorum, hakkını helal et. Hatta kimileri, canla başla çalıştığımı da bildirerek, kendilerini bağışlamam için bana armağanlar verdiler, hizmette bulundular. Bunun nedeni, canından bezdirdikleri kişileri hoşnut etmeden sırat köprüsünden geçemeyecekleri konusundaki inançları idi.” (C. 7, in-12, s. 50.)</p>

    <p class="normal1">Bunca haksızlığı gideren bu köprü fikrinin haksızlığı asla önlemediğine inanacak mıyım? İranlılar, öldükten sonra ezilmişlerin zorbalarından öç almaları için ne sırat köprüsü ne de buna benzer bir şey olduğuna inandırılarak bu fikirden vazgeçirilseler, bunun zorbaları rahatlatacağı ve bu zavallıları yatıştırmaktan kurtaracağı açık değil midir? Öyleyse, bu öğretinin zararlı olmadığı doğru değildir ve bu öğreti gerçek de olamaz.</p>

    <p class="normal1">Filozof! Ahlak yasaların çok güzel, ama lütfen bana bunların yaptırımlarını göster. Bir an için düşlere dalmaktan vazgeç de sırat köprüsünün yerine neyi koyuyorsun, bana açıkça söyle.</p>

    <p class="normal1">[<a href="../Text/Emile_split_011.html#footnote-600-135-backlink" id="footnote-600-135">135</a>] Çocukluğa çocukluktan çıkanlar kadar bunca küçümsemeyle bakan hiç kimse yoktur. Tıpkı eşitsizliğin büyük olmadığı ve kendisinden aşağı mevkideki biriyle karıştırılmaktan kimsenin asla korkmadığı ülkelerdeki kadar toplumsal mevkilerin sevgiyle korundukları bir yer olmaması gibi.</p>

    <p class="normal1">[<a href="../Text/Emile_split_011.html#footnote-600-136-backlink" id="footnote-600-136">136</a>] Yüksek Mahkemede Avukat Sayın C. Le Beau’nun Serüvenleri, c. II, s. 70.</p>

    <p class="normal1">[<a href="../Text/Emile_split_011.html#footnote-600-137-backlink" id="footnote-600-137">137</a>] Roma din adamları bunları çok ustaca korudu. Onlar gibi kimi cumhuriyetler, örneğin Venedik Cumhuriyeti de bunları kaldırmadı. Bu yüzden, Venedik yönetimi de, devletin düşmesine karşın, hâlâ eski görkeminin düzeni içinde, halkın tüm sevgisinden, tüm hayranlığından yararlanıyor. Başında tacı, Papa’dan sonra, iktidarsız, otoritesiz, ama görkemiyle kutsallaşmış, dukalık başlığının altında bir kadın saç tuvaletiyle donanmış olan Venedik dukasından daha çok saygı görmüş, dünyada belki ne kral ne zorba hükümdar ne de insan vardır. Budalaları bunca güldüren o Bucentaure töreni, o zorba yönetimin yerinde kalması için Venedik’in ayaktakımına tüm kanını akıttırırdı.</p>

    <p class="normal1">(Bucentaure: İçinde Venedik dukasının denizle sembolik evlenme töreninin yapıldığı geminin adı. –ç.n.)</p>

    <p class="normal1">[<a href="../Text/Emile_split_011.html#footnote-600-138-backlink" id="footnote-600-138">138</a>] Thrasybulos: Miletli ünlü tiran. Tarquinius: Roma kralı. (ç.n.)</p>

    <p class="normal1">[<a href="../Text/Emile_split_011.html#footnote-600-139-backlink" id="footnote-600-139">139</a>] IV. yüzyılda yaşamış çoktanrıcı Latin tarihçi. (ç.n.)</p>

    <p class="normal1">[<a href="../Text/Emile_split_011.html#footnote-600-140-backlink" id="footnote-600-140">140</a>] Lat.: İsteyerek yapılan hiçbir şey güç değildir. (ç.n.)</p>

    <p class="normal1">[<a href="../Text/Emile_split_011.html#footnote-600-141-backlink" id="footnote-600-141">141</a>] I. François döneminde Fransız diplomat, general ve tarihçi Guillaume du Bellay (1491-1543). (ç.n.)</p>

    <p class="normal1">[<a href="../Text/Emile_split_011.html#footnote-600-142-backlink" id="footnote-600-142">142</a>] Fransız filozof (1715-1771) Helvétius’ün De l’Esprit (Zihin Üstüne) adlı kitabında adı geçen dans öğretmeni Marcel. (ç.n.)</p>

    <p class="normal1">[<a href="../Text/Emile_split_011.html#footnote-600-143-backlink" id="footnote-600-143">143</a>] Sanki bir sitenin üyesi olmayan ve bu sıfatla egemen gücün bir parçasını oluşturmayan yurttaşlar varmış gibi! Ama Fransızlar vaktiyle Galya sitelerinin üyelerine verilen bu saygıdeğer “yurttaş” adını haksız yere alıp kullanmayı uygun gördükleri için, yurttaşlık kavramını artık bundan bir şey anlaşılamayacak derecede bozdular. Yeni Héloïse aleyhinde bana bir sürü saçma sapan şeyler yazan bir adam, imzasının altına, Paimboeuf yurttaşı diye yazarak süsleyip bana güzel bir şaka yaptığını sanmış.</p>

    <p class="normal1">[<a href="../Text/Emile_split_011.html#footnote-600-144-backlink" id="footnote-600-144">144</a>] Bu Yüzyılın Ahlakı Üzerine Düşünceler, M. Duclos, s. 65.</p>

    <p class="normal1">[<a href="../Text/Emile_split_011.html#footnote-600-145-backlink" id="footnote-600-145">145</a>] Bu, yapıtlarım arasında bulunan Le principe de la mélodie (Melodinin İlkesi) adlı denememde tanıtlanmıştır.</p>

    <p class="normal1">[<a href="../Text/Emile_split_011.html#footnote-600-146-backlink" id="footnote-600-146">146</a>] Lat.: “Dur yolcu, bir kahramanı eziyorsun!” anlamında. Nordlingen’de savaş meydanında gömülü (1645) General Franz von Mercy’nin mezar taşı yazısı. (ç.n.)</p>

    <p class="normal1">[<a href="../Text/Emile_split_011.html#footnote-600-147-backlink" id="footnote-600-147">147</a>] Yunanlılara göre son efsanevi Asur kralı. (ç.n.)</p>

    <p class="normal1">[<a href="../Text/Emile_split_011.html#footnote-600-148-backlink" id="footnote-600-148">148</a>] Yunanlı filozof ve tarihçi Ksenophon’un Anabasis (II, 6) adlı yapıtından alıntı. (ç.n.)</p>

    <p class="normal1">[<a href="../Text/Emile_split_011.html#footnote-600-149-backlink" id="footnote-600-149">149</a>] Herodot Tarihi, VII, 228. (ç.n.)</p>

    <p class="normal1">[<a href="../Text/Emile_split_011.html#footnote-600-150-backlink" id="footnote-600-150">150</a>] Fransa’daki “l’Académie des Inscriptions et Belles Lettres”. (ç.n.)</p>

    <p class="normal1">[<a href="../Text/Emile_split_011.html#footnote-600-151-backlink" id="footnote-600-151">151</a>] Romalı ünlü gastronom. (ç.n.)</p>

    <p class="normal1">[<a href="../Text/Emile_split_011.html#footnote-600-152-backlink" id="footnote-600-152">152</a>] Kutsal Kitap, Tekvin’e (III, 17) gönderme. (ç.n.)</p>

    <p class="normal1">[<a href="../Text/Emile_split_011.html#footnote-600-153-backlink" id="footnote-600-153">153</a>] Lat.: Kazanç neredeyse, vatan orasıdır. (ç.n.)</p>

    <p class="normal1">[<a href="../Text/Emile_split_011.html#footnote-600-154-backlink" id="footnote-600-154">154</a>] Makedonya kralı II. Philippos. (ç.n.)</p>

    <p class="normal1">[<a href="../Text/Emile_split_011.html#footnote-600-155-backlink" id="footnote-600-155">155</a>] Eski Yunanistan’da birçok fahişenin adı. Burada söz konusu olan Laïs, filozof Aristippos’un metresiydi. Bu sözü söyleyen de Aristippos’tur. (ç.n.)</p>

    <p class="normal1">[<a href="../Text/Emile_split_011.html#footnote-600-156-backlink" id="footnote-600-156">156</a>] Sosyeteye mensup iki kadın çok eğleniyormuş gibi görünmek için her zaman ancak sabahın beşinde yatmayı ilke edinirler. Kışın ortasında erkekleri, geceyi onları bekleyerek ve donmaktan güçlükle kurtularak sokakta geçirirler. Bir akşam, daha doğrusu bir sabah, iki kadının saati akıllarına bile getirmeden bunca eğlendikleri bir apartman dairesine giren erkekler ikisini de birer koltukta yalnız başlarına otururken bulurlar.</p>

    <p class="normal1">[<a href="../Text/Emile_split_011.html#footnote-600-157-backlink" id="footnote-600-157">157</a>] Lat.: Altın değerinde ılımlılık. (ç.n.)</p>

    <p class="normal1">[<a href="../Text/Emile_split_011.html#footnote-600-158-backlink" id="footnote-600-158">158</a>] Mulierem fortem quis inveniet? Procul, et de ultimis<br class="chapter" />
    finibus pretium ejus.</p>

    <p class="normal1">(Lat.: Erdemli kadını kim bulacak? Öyle bir kadının değeri çok uzakta, dünyanın en ücra köşelerinden bile çok uzakta.) Bu sözler Kutsal Kitap’ın Latince çevirisi Vulgata Clementina’nın Meseller XXXI,.10 bölümünden alınmıştır. (ç.n.)</p>

    <p class="normal1">[<a href="../Text/Emile_split_012.html#footnote-600-159-backlink" id="footnote-600-159">159</a>] İngiliz filozofu John Locke (1632-1704).</p>

    <p class="normal1">Bu söz Thougts concerning education (Eğitim Üzerine Düşünceler) adlı kitabından alıntılanmıştır. (ç.n.)</p>

    <p class="normal1">[<a href="../Text/Emile_split_012.html#footnote-600-160-backlink" id="footnote-600-160">160</a>] Naz ve cilve yaparak reddetmenin, hayvanlar dahil neredeyse tüm dişilerde, kendilerini teslim etmeye en hazır oldukları zamanlarda bile ortak olduğunu daha önce belirttim. Bunu yadsımak için onların bu hilelerini hiç saptamamış olmak gerekir.</p>

    <p class="normal1">[<a href="../Text/Emile_split_012.html#footnote-600-161-backlink" id="footnote-600-161">161</a>] Yaş ve güç açısından, gerçek bir şiddete yol açacak kadar bir oransızlık olabilir; ama burada cinsiyetlerin doğaya göre görece durumu söz konusu olduğundan, her iki cinsiyeti de bu durumu oluşturan ortak ilişki içinde ele alıyorum.</p>

    <p class="normal1">[<a href="../Text/Emile_split_012.html#footnote-600-162-backlink" id="footnote-600-162">162</a>] Tevrat’ın Tesniye bölümü, Musa’nın Beşinci Kitabı. (ç.n.)</p>

    <p class="normal1">[<a href="../Text/Emile_split_012.html#footnote-600-163-backlink" id="footnote-600-163">163</a>] Aksi takdirde insan türü zorunlu olarak erirdi; devam etmesi için dengeyi sağlamak adına her kadının aşağı yukarı dört çocuk yapması gerekir: Çünkü doğan çocukların neredeyse yarısı yenileri dünyaya gelemeden ölüyor, ama anne ve babasını temsil etmek için iki çocuğun hayatta kalması gerekir. Bakın bakalım kentler size bu kadar nüfusu sağlayabilecek mi!</p>

    <p class="normal1">[<a href="../Text/Emile_split_012.html#footnote-600-164-backlink" id="footnote-600-164">164</a>] Kadınların çekingenliği gebelik sırasında karşı karşıya kaldıkları çifte tehlikeye karşı doğanın sağladığı bir içgüdüdür.</p>

    <p class="normal1">[<a href="../Text/Emile_split_012.html#footnote-600-165-backlink" id="footnote-600-165">165</a>] Bir çocuk, işine geldiğini görünce kabalaşır. Ama birinci yanıt hep kesin ise, hiçbir zaman aynı şeyi ikinci kez istemeyecektir.</p>

    <p class="normal1">[<a href="../Text/Emile_split_012.html#footnote-600-166-backlink" id="footnote-600-166">166</a>] İÖ IV. yüzyılda yaşamış Yunanlı ressam. Apelles bu sözü Yunanlı filozof İskenderiyeli Klemens’in Paidagogos (Pedagog) adlı yapıtından alıntılamıştır. (ç.n)</p>

    <p class="normal1">[<a href="../Text/Emile_split_012.html#footnote-600-167-backlink" id="footnote-600-167">167</a>] Dantel kullanmayacak kadar beyaz tenli olan kadınlar, bunu kullanmazlarsa başka kadınları çok kızdıracaklardır. Güzel kadınların budalaca boyun eğdikleri modaları getirenler neredeyse her zaman çirkin kadınlardır.</p>

    <p class="normal1">[<a href="../Text/Emile_split_012.html#footnote-600-168-backlink" id="footnote-600-168">168</a>] Paris’te kadın giyim eşyası satan ünlü bir mağaza sahibinin adı. (ç.n.)</p>

    <p class="normal1">[<a href="../Text/Emile_split_012.html#footnote-600-169-backlink" id="footnote-600-169">169</a>] Küçük kızın bilmiyorum yerine başka türlü yanıt verdiği her yerde, söylediğine inanmamalı ve yanıtını ona dikkatle açıklatmalıdır.</p>

    <p class="normal1">[<a href="../Text/Emile_split_012.html#footnote-600-170-backlink" id="footnote-600-170">170</a>] Küçük kız böyle söylendiğini işittiği için “öldü” diyecektir, ama ölüm hakkında doğru bir fikri olup olmadığını araştırmalıdır, çünkü bu fikir ne düşünüldüğü kadar basit ne de çocukların düzeyindedir. O küçük Habil şiiri çocuklara ölüm hakkında verilecek fikir için örnek oluşturabilir. Bu çok güzel yapıt çocuklarla nasıl konuşulacağı konusunda adamakıllı bilgi edinilebilecek kadar da hoş bir sadelik içermektedir.</p>

    <p class="normal1">(Burada İsviçreli yazar, ressam ve gravürcü Salomon Gessner’in “Habil’in Ölümü” adlı şiiri söz konusudur. –ç.n.)</p>

    <p class="normal1">[<a href="../Text/Emile_split_012.html#footnote-600-171-backlink" id="footnote-600-171">171</a>] Sonsuzluk fikri, aklın rızasıyla, insan kuşaklarına uygulanamaz. Edime indirgenmiş sayısal art arda gelişler bu fikirle bağdaşamaz.</p>

    <p class="normal1">[<a href="../Text/Emile_split_012.html#footnote-600-172-backlink" id="footnote-600-172">172</a>] İtalyan yazar Tasso’nun Kurtarılmış Kudüs adlı epik şiirinden alınmıştır: Türkçesi şöyledir:</p>

    <p class="indentmetin">Kadın yeni bir âşığı ağına düşürmek için</p>

    <p class="indentmetin">Her türlü hileye başvurur.</p>

    <p class="indentmetin">Herkese, her zaman aynı yüzle görünmez.</p>

    <p class="indentmetin">Her an tutum ve görünüm değiştirir. (ç.n.)</p>

    <p class="normal1">[<a href="../Text/Emile_split_012.html#footnote-600-173-backlink" id="footnote-600-173">173</a>] Latin şairi Vergilius’un Eclogae adlı şiir kitabına gönderme. Şiirin elma ile ilgili bölümü şöyle: “Galatea, cilveli kız, bana bir elma attı ve söğüt ağaçlarının arasına kaçtı, ama saklanmadan önce de onu göreyim istedi.”</p>

    <p class="normal1">[<a href="../Text/Emile_split_012.html#footnote-600-174-backlink" id="footnote-600-174">174</a>] Belli bir konuda kararlarını açıkça vermiş olan kadınların, bu açık yüreklilikten ötürü değer kazandıklarını pekâlâ ileri sürdüklerini ve bunun dışında kendilerinde saygıdeğer hiçbir şey bulunmadığına yemin ettiklerini biliyorum; ama aynı zamanda onların buna yalnızca budalaları inandırdıklarını da iyi biliyorum. Cinslerinin en büyük freni ortadan kalkınca, geriye onları durduracak ne kalıyor ve kendilerine özgü olan o övünceyi yadsıdıktan sonra ne ile övünecekler? Tutkularını bir kez serbest bıraktılar mı, artık bunlara direnmekte hiçbir çıkarları kalmaz: Nec famina amissa pudicitia alia abnuerit. Bunu söylemiş olandan başka her iki cinsin yüreğini daha iyi tanıyan bir yazar çıkmış mıdır?</p>

    <p class="normal1">(Bu söz Latin tarihçi Tacitus’un Annales adlı kitabının 4.3.3. bölümünden alıntılanmıştır. Anlamı şudur: Bir kadın utanma duygusunu yitirmeyegörsün, artık hiçbir şeyden çekinmez. –ç.n.)</p>

    <p class="normal1">[<a href="../Text/Emile_split_012.html#footnote-600-175-backlink" id="footnote-600-175">175</a>] Ninon de Lenclos. Fransız kadın edebiyatçı (1616-1706). (ç.n.)</p>

    <p class="normal1">[<a href="../Text/Emile_split_012.html#footnote-600-176-backlink" id="footnote-600-176">176</a>] Erkeğin gençlikteki hali Süleyman Peygamber’in anlayamadığı dört şeyden biriydi. Beşinci şey zina yapan kadının utanmazlığıydı, quæ comedit, et tergens os suum dicit: non sum operata malum.</p>

    <p class="normal1">(Kutsal Kitap’taki Süleymanın Meselleri’den alıntılanmış bu Latince sözün Türkçesi şöyledir: Zina yapan kadının durumu da böyledir; o, yer, yutar ve ağzını siler, sonra da kötülük etmedim der. XXX, 20. –ç.n.)</p>

    <p class="normal1">[<a href="../Text/Emile_split_012.html#footnote-600-177-backlink" id="footnote-600-177">177</a>] İÖ V. yüzyılda yaşamış efsanevi kahraman, Romalı general. İtalya’daki Volsci halkına sığınıp onları Roma’ya karşı kışkırttı. Shakespeare’in aynı adı taşıyan bir dramı vardır. (ç.n.)</p>

    <p class="normal1">[<a href="../Text/Emile_split_012.html#footnote-600-178-backlink" id="footnote-600-178">178</a>] Kadın, yapmasına izin verilmeyen ne varsa yapar (Ovidius, Amores, II, 4, 4). (ç.n.)</p>

    <p class="normal1">[<a href="../Text/Emile_split_012.html#footnote-600-179-backlink" id="footnote-600-179">179</a>] Brantôme diyor ki, I. François döneminde geveze sevgilisi olan bir genç kadın, adama mutlak ve sınırsız bir sessizliğe gömülmesini buyurmuştu. Adam iki yıl boyunca öyle bir bağlılıkla buna uymuştu ki hastalık yüzünden dilsiz olduğu sanıldı. Bir gün, bir toplantı sırasında, aşkını gizlilik içinde sürdürüldüğü o zamanlarda, sevgilisi olarak bilinmeyen kadın adamı hemen iyi edeceğini ileri sürer ve bu işi tek bir sözcükle yapar: Konuşun, der. Bu aşkta yüce ve yiğitçe bir şey yok mudur? Pythagoras’ın felsefesi tüm görkemiyle bundan çok ne yapabilirdi? Bugün hangi kadın bir gün bile böyle bir sessizliğe, bunun bedelini tümüyle ödeyebilecek bile olsa bel bağlayabilir?</p>

    <p class="normal1">(Brantôme: Fransız yazar, 1540-1614. –ç.n.)</p>

    <p class="normal1">[<a href="../Text/Emile_split_012.html#footnote-600-180-backlink" id="footnote-600-180">180</a>] Peleus’un oğlunun dinmek bilmeyen korkunç öfkesi (Latin şairi Horatius’tan alıntı, Odlar, I, 6, 5-6). (ç.n.)</p>

    <p class="normal1">[<a href="../Text/Emile_split_013.html#footnote-600-181-backlink" id="footnote-600-181">181</a>] Fransız rahip ve yazar Fénélon’un ünlü pedagojik romanı. (ç.n.)</p>

    <p class="normal1">[<a href="../Text/Emile_split_013.html#footnote-600-182-backlink" id="footnote-600-182">182</a>] “Galla, neden seninle evlenmek istemiyorum diye merak ediyorsun. Sen bilgili, ağzı laf yapan bir kızsın.” Latin şair Martialis’ten alıntı (Epigrammata, XI, 19). (ç.n.)</p>

    <p class="normal1">[<a href="../Text/Emile_split_013.html#footnote-600-183-backlink" id="footnote-600-183">183</a>] Fransız matematikçi François Barrême’in (1640-1703) Barrême adını taşıyan kitabı. (ç.n.)</p>

    <p class="normal1">[<a href="../Text/Emile_split_013.html#footnote-600-184-backlink" id="footnote-600-184">184</a>] Fransız doğa bilimci (1716-1800). (ç.n.)</p>

    <p class="normal1">[<a href="../Text/Emile_split_013.html#footnote-600-185-backlink" id="footnote-600-185">185</a>] Yüreği sevinçle doluyor, ama o bunu göstermiyor (İtalyan yazar Tasso’nun Kurtarılmış Kudüs adlı epik şiirinden alıntı. IV, 33). (ç.n.)</p>

    <p class="normal1">[<a href="../Text/Emile_split_013.html#footnote-600-186-backlink" id="footnote-600-186">186</a>] “Saraydan çıkınca, çepeçevre kapalı, çiçek açmış büyük elma ve nar ağaçlarıyla, her cinsten başka ağaçlarla, meyvesi bal gibi tatlı incir ve yeşermiş zeytin ağaçlarıyla kaplı dört dönümlük geniş bir bahçe var. Tüm yıl boyunca bu güzel ağaçlar hiç meyvesiz kalmıyor, kışın ve yazın esen o tatlı batı rüzgârı sayesinde aynı zamanda kimileri meyve veriyor, kimileri çürüyüp düşüyor. Armutların, elmaların, incirlerin ağaçları üstünde, üzümlerin de kütükleri üstünde tazeliklerini kaybedip kurudukları görülüyor. Bitmek tükenmek bilmeyen asma durmadan yeni üzümler veriyor; üzümlerin kimileri bir harman yerinde güneşte pişirilip şekerlendirilirken, kimileri için bağbozumu yapılıyor ve hâlâ çiçek açmış durumda, koruk durumunda olanlar ya da kararmaya başlayanlar asma üzerinde bırakılıyor. Bahçenin bir ucunda iyi işlenmiş ve tüm yıl boyunca çiçeklerle kaplı kare şeklinde iki bölüm, iki çeşmeyle süslenmiş; bunlardan birinin suları tüm bahçeyi sulayacak şekilde dağıtılmış, ötekinin suları ise sarayın ortasından geçtikten sonra yurttaşların yararlanması için kentteki yüksek bir binaya sevk ediliyor.”</p>

    <p class="normal1">Odysseia’nın yedinci bölümünde Alkinoos’un kral bahçesi böyle betimleniyor. Bu bahçede o düşçü yaşlı Homeros’u ve zamanının prenslerini utandırırcasına ne çardak, ne heykel, ne şelale ne de çimenlik var.</p>

    <p class="normal1">[<a href="../Text/Emile_split_013.html#footnote-600-187-backlink" id="footnote-600-187">187</a>] Sophie’nin annesine, Emile’in sık sık öpeceği, kızının o yumuşacık ellerini sabuna bulaştırıp bozmasına izin vermediği için minnettar olduğumu itiraf ediyorum.</p>

    <p class="normal1">[<a href="../Text/Emile_split_013.html#footnote-600-188-backlink" id="footnote-600-188">188</a>] Albani (1578-1660): İtalyan ressam. Raffaello (1483-1520): İtalyan ressam ve mimar. (ç.n.)</p>

    <p class="normal1">[<a href="../Text/Emile_split_013.html#footnote-600-189-backlink" id="footnote-600-189">189</a>] Milton (1608-1674): İngiliz şair, siyaset adamı ve tanrıbilimci. (ç.n.)</p>

    <p class="normal1">[<a href="../Text/Emile_split_013.html#footnote-600-190-backlink" id="footnote-600-190">190</a>] Burada benim verdiğim anlamda içten pazarlıklı olma türü, kendilerine yaraşana ve doğadan aldıklarına karşıt anlamdadır. Biri beslediği duyguları saklarken, öteki ise beslemediği duyguları besliyor gibi gösterir. Tüm sosyete kadınları ömürlerini sözde duyarlılıklarının bir ganimeti gibi göstermekle geçirirler ve asla kendilerinden başka hiçbir şeyi sevmezler.</p>

    <p class="normal1">[<a href="../Text/Emile_split_013.html#footnote-600-191-backlink" id="footnote-600-191">191</a>] Mitolojideki Leandros ile Hero efsanesine gönderme. (ç.n.)</p>

    <p class="normal1">[<a href="../Text/Emile_split_013.html#footnote-600-192-backlink" id="footnote-600-192">192</a>] Hasta bir köylüyü tedavi etmek, ona bir müshil vermek, ona ilaç vermek, ona bir cerrah göndermek değildir. Bu zavallı insanların hastalandıklarında bunlara gereksinimi yoktur; onlara gereken daha iyi ve daha bol besindir. Siz ateşlendiğiniz zaman perhiz yapın, ama köylüleriniz ateşlendiklerinde onlara et ve şarap verin. Onların neredeyse tüm hastalıkları yoksulluktan, bitkinlikten ileri gelir: Onlar için ilaç yerine kullanılacak kaynatılmış bitki özü sizin mahzeninizde bulunur, onların tek eczacısı ise kasabınız olmalıdır.</p>

    <p class="normal1">[<a href="../Text/Emile_split_013.html#footnote-600-193-backlink" id="footnote-600-193">193</a>] Yunan mitolojisinde, Homeros’un İlyada destanında önemli bir rol oynayan, Latin şairi Vergilius’un da<br class="chapter" />
    Aeneis adlı destanına konu olan kahraman. (ç.n.)</p>

    <p class="normal1">[<a href="../Text/Emile_split_013.html#footnote-600-194-backlink" id="footnote-600-194">194</a>] Yunan mitolojisinde bir avcı kadın kahraman. Efsaneye göre yarışta onu kimse geçemezdi. (ç.n.)</p>

    <p class="normal1">[<a href="../Text/Emile_split_013.html#footnote-600-195-backlink" id="footnote-600-195">195</a>] Yunan mitolojisinde Herakles ile Omphale efsanesine gönderme. (ç.n.)</p>

    <p class="normal1">[<a href="../Text/Emile_split_013.html#footnote-600-196-backlink" id="footnote-600-196">196</a>] Yunan mitolojisinde, büyücü tanrıça Kirke ile Odysseus arasındaki serüvene gönderme. Homeros’un Odysseia adlı destanında X. bölüme bakınız. (ç.n.)</p>

    <p class="normal1">[<a href="../Text/Emile_split_014.html#footnote-600-197-backlink" id="footnote-600-197">197</a>] İngiliz yazar ve siyaset adamı Joseph Addison’un (1672-1719) çıkardığı The Spectator adlı dergide yayımlanan denemeleri, Fransızcaya Le Spectateur ou le Socrate moderne başlığı altında çevrilerek kitap halinde yayımlanmıştır. (ç.n.)</p>

    <p class="normal1">[<a href="../Text/Emile_split_014.html#footnote-600-198-backlink" id="footnote-600-198">198</a>] Fransız yazar Montesquieu’nün (1689-1755) İran Mektupları (Mektup XXX) adlı yapıtında geçen, Parislilerin sordukları saçma bir soru. (ç.n.)</p>

    <p class="normal1">[<a href="../Text/Emile_split_014.html#footnote-600-199-backlink" id="footnote-600-199">199</a>] Katalan filozof, şair, tanrıbilimci (1235-1315). Ars Magna (Büyük Sanat) adlı kitabı ünlüdür. J.J. Rousseau burada yazarın sanat anlayışını eleştiren Descartes’ın Yöntem Üzerine Konuşma adlı yapıtında söylediklerine gönderme yapıyor. (ç.n.)</p>

    <p class="normal1">[<a href="../Text/Emile_split_014.html#footnote-600-200-backlink" id="footnote-600-200">200</a>] Paul Lucas (1664-1737), Jean-Baptiste Tavernier (1605-1689). Fransız gezginler. (ç.n.)</p>

    <p class="normal1">[<a href="../Text/Emile_split_014.html#footnote-600-201-backlink" id="footnote-600-201">201</a>] Buradaki albüm sözcüğünün Fransız yazar Saint-Evremond’un Sir Politik Would-be adlı komedisinden kaynaklandığı tahmin ediliyor. Bu komedide yazarlar yolculuğa çıktıklarında, yanlarına Album Amicorum adı verilen, içi yazısız, ciltli bir kitap alıp, bunu gittikleri yerlerin bilginlerine götürerek içine adlarını yazdırıyorlar. (ç.n.)</p>

    <p class="normal1">[<a href="../Text/Emile_split_014.html#footnote-600-202-backlink" id="footnote-600-202">202</a>] Rhône ile Isère ırmakları arasındaki bölgede yaşamış Galya halkına verilen ad. (ç.n.)</p>

    <p class="normal1">[<a href="../Text/Emile_split_014.html#footnote-600-203-backlink" id="footnote-600-203">203</a>] Bu gencin 1732’de doğmuş, 1758’de Crefeld’de aldığı bir yara sonucu ölmüş Gisors kontu olduğu düşünülüyor. (ç.n.)</p>

    <p class="normal1">[<a href="../Text/Emile_split_014.html#footnote-600-204-backlink" id="footnote-600-204">204</a>] İsrail kralı Ahab’ın göz diktiği bağı satmayı kabul etmediği için taşlanarak öldürülen Nabot öyküsüne gönderme. (Kutsal Kitap, I. Krallar, XXI, 1-19). (ç.n.)</p>

    <p class="normal1">[<a href="../Text/Emile_split_014.html#footnote-600-205-backlink" id="footnote-600-205">205</a>] Hollandalı hukukçu ve diplomat (1583-1645). Devletler hukukunun babası adıyla anılır. (ç.n.)</p>

    <p class="normal1">[<a href="../Text/Emile_split_014.html#footnote-600-206-backlink" id="footnote-600-206">206</a>] İngiliz filozof (1588-1679). (ç.n.)</p>

    <p class="normal1">[<a href="../Text/Emile_split_014.html#footnote-600-207-backlink" id="footnote-600-207">207</a>] Eğer iki tarafın da kabul ettiği üstün bir kişi varsa, bu kişi hükümdardan başkası olmayacak ve hükümdarlık hakkına dayalı kölelik hakkı sözleşme için bir ilke oluşturmayacaktı.</p>

    <p class="normal1">[<a href="../Text/Emile_split_014.html#footnote-600-208-backlink" id="footnote-600-208">208</a>] Bu sorunlar ve öneriler çoğunlukla Toplum Sözleşmesi adlı kitaptan alınmışlardır. Bu kitap da, gücümü denemeden yazmaya kalkıştığım ve uzun süredir bırakmış olduğum daha büyük bir yapıttan alınmıştır. Bundan çıkardığım ve burada özetini verdiğim bu küçük kitap ayrıca yayımlanacaktır.</p>

    <p class="normal1">[<a href="../Text/Emile_split_014.html#footnote-600-209-backlink" id="footnote-600-209">209</a>] Burada yalnızca en yüce görevlileri ya da ulusun şeflerini kastettiğim anımsanacaktır; ötekiler falan ya da filan işte olsa olsa bunların yardımcılarıdır.</p>

    <p class="normal1">[<a href="../Text/Emile_split_014.html#footnote-600-210-backlink" id="footnote-600-210">210</a>] “Onun (sinsi düşman) yüzünden ne savaştaymışsın gibi tetikte olabiliyorsun ne de barıştaymışsın gibi huzurlu.”</p>

    <p class="normal1">Latin filozof Seneca’nın De tranquillitate animi (Ruhun Dinginliği Üstüne) adlı yapıtından alıntı. (c.I.ı) (ç.n.)</p>

    <p class="normal1">[<a href="../Text/Emile_split_014.html#footnote-600-211-backlink" id="footnote-600-211">211</a>] Bunu yazdıktan sonra, bu tasarının yayımlanan özetinde lehte kanıtlar açıklandı; aleyhte olan, oysa bana en azından sağlam gibi görünmüş olan kanıtlarsa, bu özetin ardından kitap halinde çıkacak yazılarımda bulunacaktır.</p>

    <p class="normal1">[<a href="../Text/Emile_split_014.html#footnote-600-212-backlink" id="footnote-600-212">212</a>] Fransız yazar Montesquieu’nün (1620-1673) ünlü yapıtı söz konusu. (ç.n.)</p>

    <p class="normal1">[<a href="../Text/Emile_split_014.html#footnote-600-213-backlink" id="footnote-600-213">213</a>] Kitabın başında bulunan Seneca’nın de Ira adlı yapıtından alıntı söz konusu. (ç.n.)</p>

    <p class="normal1">[<a href="../Text/Emile_split_014.html#footnote-600-214-backlink" id="footnote-600-214">214</a>] “Benim dileğim şudur: Orta büyüklükte bir toprak sahibi olmak.” (Horatius, Satirler, II, 6, i) (ç.n.)</p>
  </div>
</body>
</html>
