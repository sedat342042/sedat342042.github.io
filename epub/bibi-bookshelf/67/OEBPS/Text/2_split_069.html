<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>2</title>
  <link href="../Styles/page_styles.css" rel="stylesheet" type="text/css" />
  <link href="../Styles/stylesheet.css" rel="stylesheet" type="text/css" />
</head>

<body class="calibre">
  <h2 class="kitapickapak3" id="calibre_toc_68"><br class="calibre3" />
  <br class="calibre3" />
  <br class="calibre3" />
  <br class="calibre3" />
  Elli beş<br class="calibre3" /></h2>

  <p class="normal1">Sonunda Olson’a inanmak zorunda kaldılar. Başka seçenekleri yoktu.</p>

  <p class="normal1">Silahları aralarında paylaşıp iki gruba ayrıldılar. Olson’la adamları odaya zemin seviyesinden dalacaklardı, Peter’la diğerleriyse yukarıdan gireceklerdi. Halka dedikleri yer eskiden hapishanenin merkez avlusuydu, bir kubbeli çatıyla örtülüydü. Çatının bir kısmı çökmüştü, ama kirişler hâlâ yerinde duruyordu. Halkanın on beş metre yukarısında, bu kirişlerden sarkan iskeleler vardı; eskiden muhafızlar bu iskelelerde yürüyerek aşağısını gözlerlerdi. Bunlar bir tekerleğin çubukları gibi yerleştirilmişlerdi ve üzerlerinden geçen borular bir insanın sürünebileceği genişlikteydi.</p>

  <p class="normal1">Peter’la diğerleri iskeleye çıkınca odanın kuzey ve doğu uçlarındaki merdivenlerden ineceklerdi. Bu merdivenler avluyu çevreleyen, parmaklıklı üç kat balkona iniyordu. Olson kalabalığın çoğunun bu balkonlarda olacağını, belki bir düzine kişininse ateş hattını kontrol etmek için yerde kalacağını açıklamıştı.</p>

  <p class="normal1">Viral, yani Babcock çatıdaki delikten, odanın doğu tarafından girecekti. Dört baş sığır karşı taraftan, ateş hattındaki bir boşluktan getirilecekti, peşlerinde kurban olarak seçilmiş iki insanla birlikte.</p>

  <p class="normal1"><span class="ideitalik">Dörtle iki,</span> demişti Olson, <span class="ideitalik">her hilalde. Ona dörtle ikiyi verdiğimiz sürece Çokluk’u uzak tutuyor.</span></p>

  <p class="normal1">Çokluk: Olson diğer virallere böyle diyordu. Babcock’ınkiler, diye açıklamıştı. Onun kanından olanlar. Onları yönetiyor mu? diye sormuştu Peter, henüz buna hiç inanmasa da; fazla fantastikti – ama bu soruyu sorarken şüpheciliğinin azaldığını hissetmişti. Olson gerçeği söylüyorsa, bir anda bir sürü şey açıklığa kavuşmuş oluyordu. Barınak, imkânsız varlığı; sakinlerinin korkunç bir sırrı taşırcasına tuhaf davranmaları; hatta virallerin kendileri ve Peter’ın hayatı boyunca duyduğu his, virallerin uzuvlarının toplamından fazlası oldukları hissi. <span class="ideitalik">Onları sadece kontrol etmiyor,</span> diye karşılık vermişti Olson. Konuşurken üstüne bir ağırlık çökmüş gibiydi; sanki bu öyküyü anlatmayı yıllardır bekliyordu. <span class="ideitalik">Onların</span> ta kendisi <span class="ideitalik">Peter.</span></p>

  <p class="normal1">“Size daha önce yalan söylediğim için üzgünüm, ama elimde değildi. Buraya ilk gelen yerleşimciler göçmen değildi. Çocuktular. Tren onları buraya getirdi, tam olarak nereden getirdiğini bilmiyoruz. Yucca Dağı’ndaki tünellerde saklanacaklardı. Ama Babcock buradaydı. İşte o zaman rüya başladı. Kimileri onun viral olmadan önceki, insan olduğu zamanki hayatına ait bir anı olduğunu düşünüyorlar. Ama rüyadaki kadını öldürünce ona ait oluyorsun. Halkaya ait oluyorsun.”</p>

  <p class="normal1">“Otel, tıkalı sokaklar” dedi Hollis. “Bir tuzak, değil mi?”</p>

  <p class="normal1">Olson başıyla onayladı. “Yıllardır devriyeler gönderiyoruz, bulabildiğimiz kadar çok insan toplamak için. Ortalıkta dolanan birkaç kişi bulduk. Geri kalanlarıysa viraller bulalım diye bıraktılar. Örneğin seni Sara.”</p>

  <p class="normal1">Sara başını salladı. “Olanları hâlâ hatırlamıyorum.”</p>

  <p class="normal1">“Kimse hatırlamaz. Fazla travmatik.” Olson tekrar Peter’a yalvarırcasına baktı. “Anlamalısın. Biz hep böyle yaşadık. Sağ kalmamızın tek yolu buydu. Çoğu kişi halkanın küçük bir bedel olduğunu düşünüyor.”</p>

  <p class="normal1">“Eh, bana sorarsan iğrenç bir anlaşma” diye araya girdi Alicia. Yüzü öfkeden sertleşmişti. “Yeterince dinledim. Bu insanlar <span class="ideitalik">işbirlikçi. Evcil hayvanlar</span> gibiler.”</p>

  <p class="normal1">Olson’ın yüzü karardı – ama konuşmaya devam ettiğinde sesi hâlâ neredeyse ürkütücü bir şekilde sakindi. “Bize istediğini söyleyebilirsin. Söyleyeceğin her şeyi ben kendime binlerce kez söyledim zaten. Mira tek çocuğum değildi. Bir de oğlum vardı. Yaşasaydı senin yaşlarında olacaktı. O seçilince annesi karşı çıktı. Sonunda Jude onu oğlumla birlikte halkaya gönderdi.”</p>

  <p class="normal1">Öz oğlunu, diye düşündü Peter. Olson öz oğlunu ölüme göndermişti.</p>

  <p class="normal1">“Neden Jude?”</p>

  <p class="normal1">Olson omuz silkti. “Çünkü onun işi bu. Jude hep vardı.” Yine kafa salladı. “Elimden gelse daha iyi açıklardım. Ama artık bunların hiçbiri önemli değil. Geçmiş geçmiştir, en azından kendime öyle diyorum. Yıllardır bugüne hazırlanan bir grup insanız biz. Kaçmaya, insanca yaşamaya hazırlanan. Ama Babcock’ı öldürmezsek Çokluk’u çağırır. Bu silahlarla bir şansımız var.”</p>

  <p class="normal1">“Halkada kimler var peki?”</p>

  <p class="normal1">“Bilmiyoruz. Jude söylemedi.”</p>

  <p class="normal1">“Peki ya Maus’la Amy?”</p>

  <p class="normal1">“Dedim ya, neredeler bilmiyoruz.”</p>

  <p class="normal1">Peter Alicia’ya döndü. “Onlardır.”</p>

  <p class="normal1">“Bunu bilmiyoruz” diye itiraz etti Olson. “Hem Mausami hamile. Jude onu seçmez.”</p>

  <p class="normal1">Peter ikna olmamıştı. Tersine: Olson’ın söylediği her şey, halkadaki kişilerin Maus’la Amy olduklarına daha çok inanmasına yol açıyordu.</p>

  <p class="normal1">“Başka giriş var mı?”</p>

  <p class="normal1">O zaman Olson binanın planını anlattı, iskelelerin üstündeki borulardan bahsetti, diz çöküp garajın zeminindeki tozlara şekiller çizdi. “Başta zifiri karanlık olacak” diye uyardı, adamları Humvee’den alınan tüfeklerle tabancaları dağıtırken. “Kalabalığın sesini takip edin.”</p>

  <p class="normal1">“Toplam kaç kişisiniz?” diye sordu Hollis. Ceplerini şarjörlerle dolduruyordu. Caleb’la Sara açık bir sandığın yanında diz çökmüşlerdi, tüfeklerini dolduruyorlardı.</p>

  <p class="normal1">“Gördüğünüz yedi kişi; ayrıca balkonlarda dört kişi var.”</p>

  <p class="normal1">“Hepsi bu mu?” dedi Peter. Durumları iyice kötü görünmeye başlamıştı birden. “Jude’un kaç adamı var?”</p>

  <p class="normal1">Olson kaşlarını çattı. “Anladığını sanıyordum. Herkes onun tarafında.”</p>

  <p class="normal1">Peter bir şey demeyince Olson devam etti: “Babcock gördüğünüz bütün virallerden daha güçlü, kalabalık da bizim tarafımızda olmayacak. Yani Babcock’ı öldürmek kolay değil.”</p>

  <p class="normal1">“Deneyen oldu mu hiç?”</p>

  <p class="normal1">“Bir kez.” Olson duraksadı. “Küçük bir gruptu, bizim gibi. Yıllar önce.”</p>

  <p class="normal1">Peter onlara ne olduğunu soracaktı. Ama Olson’ın sessizliği bu sorunun yanıtıydı.</p>

  <p class="normal1">“Bize gerçeği söylemeliydin.”</p>

  <p class="normal1">Olson’ın yüzünde umutsuzluk ve bezginlik belirdi. Peter bu ifadenin kederden veya yastan çok daha ağır olduğunu fark etti. Suçluluk hissiydi bu.</p>

  <p class="normal1">“Peter. Söylesem ne derdin?”</p>

  <p class="normal1">Peter yanıt vermedi; bilmiyordu. Olson’a inanmazdı herhalde. Şimdi inandığına bile emin değildi. Ama Amy’nin halkanın içinde olduğuna emindi; bunu iliklerinde hissediyordu. Tabancasının şarjörünü çıkarıp üfleyerek temizledikten sonra tekrar taktı ve sürgüyü çekti. Alicia’ya baktı ve başını salladığını gördü. Herkes hazırdı.</p>

  <p class="normal1">“Biz arkadaşlarımızı kurtarmaya geldik” dedi Olson’a. “Gerisi size kalmış.”</p>

  <p class="normal1">Ama Olson hayır anlamında kafa salladı. “Yanlış anlama olmasın. Halkaya girdiniz mi kavgamız aynı olacak. Babcock ölmeli. Onu öldürmezsek Çokluk’u çağırır. O zaman tren bizi kurtarmaz.”</p>

  <p><br class="chapter" /></p>

  <p class="normal1">Hilal: Babcock artan açlığını hissediyordu. Ve zihnini Bu Mekân’dan, Dönüş Mekânı’ndan dışarı uzatarak şöyle dedi:</p>

  <p class="normal1"><span class="ideitalik">Vakit geldi.</span></p>

  <p class="normal1"><span class="ideitalik">Vakit geldi Jude.</span></p>

  <p class="normal1">Babcock havadaydı. Babcock uçuyordu. Çölde sıçrayarak koşarken içinde büyük, esrikleştirici açlığın aktığını hissediyordu.</p>

  <p class="normal1"><span class="ideitalik">Onları bana getir. Önce birini, sonra diğerini getir. Getir ki sadece böyle yaşayasın, başka türlü değil.</span></p>

  <p class="normal1">Havada kan vardı. Kokusunu ve tadını alabiliyordu, içinde akan özünü hissedebiliyordu. Önce hayvanların kanı gelecekti, canlı bir tatlılık. Sonra En İyi ve En Özel’i, Jude’u, Dönüşüm Zamanı’ndan beri rüyayı bütün diğerlerinden daha iyi gören, zihni Babcock’la birlikte rüyada kardeş gibi yaşayan Jude kanlı insanları getirecekti; Babcock kanlarını içecek ve kanla dolacaktı.</p>

  <p class="normal1">Duvarı bir sıçrayışta aştı.</p>

  <p class="normal1"><span class="ideitalik">Buradayım.</span></p>

  <p class="normal1"><span class="ideitalik">Ben Babcock’ım.</span></p>

  <p class="normal1"><span class="ideitalik">Biz Babcock’ız.</span></p>

  <p class="normal1">Yere indi. Kalabalıktan gelen hayret çığlıklarını duydu. Etrafında ateşler yanıyordu. Alevlerin ardında seyretmeye ve bilmeye gelmiş insanlar vardı. Ve aralıktan yaklaşan hayvanları gördü, kırbaçlanarak yürütülüyorlardı, gözleri korkusuz ve bilgisizdi ve açlık Babcock’ı bir dalga halinde havalandırdı, Babcock havada hayvanlara doğru süzülüyordu, yırtıyor ve parçalıyordu, önce birini ve ardından diğerini, her birini sırayla, muhteşem bir doyum yaşayarak.</p>

  <p class="normal1"><span class="ideitalik">Biz Babcock’ız.</span></p>

  <p class="normal1">Şimdi insan sesleri duyabiliyordu. Parmaklıkların, alev halkasının ardındaki kalabalığın seslerini ve yukarıdaki iskelede duran, kalabalığı şarkı söyletircesine idare eden Biricik’inin, Jude’unun sesini.</p>

  <p class="normal1">“Onları bana getirin! Önce birini, sonra diğerini getirin! Getirin ki...”</p>

  <p class="normal1">Kalabalık hep bir ağızdan vahşice haykırdı: “...hep böyle yaşayalım, başka türlü değil!”</p>

  <p class="normal1">Aralıkta iki kişi belirdi. Tökezleyerek öne çıktılar, onları iten adamlarsa hemen geri çekildiler. Arkalarında alevler yükseldi tekrar, bir ateş kapısı kurbanların ardından kapandı.</p>

  <p class="normal1">Kalabalık gürledi.</p>

  <p class="normal1">“Halka! Halka! Halka!”</p>

  <p class="normal1">Tepiniyorlardı. Hava ritmik darbelerle titriyordu.</p>

  <p class="normal1">“Halka! Halka! Halka!”</p>

  <p class="normal1">Babcock o zaman kızı hissetti. Parlak ve korkunç bir patlama şeklinde hissetti. Gölgenin ardındaki gölgeyi, gecenin dokusundaki yarığı. Sonsuzluğun tohumunu taşıyan ama Babcock’ın kanından olmayan, On İki’nin ya da Sıfır’ın parçası olmayan kişiyi.</p>

  <p class="normal1">Amy adlı kişiyi.</p>

  <p><br class="chapter" /></p>

  <p class="normal1">Peter bütün bunları havalandırma borusundan duydu. Kalabalığın gürültüsünü, sığırların panikle attıkları çığlıkları ve sonra sessizliği –korkunç bir şeyin gerçekleşmesinden hemen önce tutulan nefesleri– ve ardından birden başlayan tezahüratları. Karnına vuran ısı dalgalarının beraberinde boğucu dizel dumanı geliyordu. Boru tek bir kişinin sürünerek ilerleyebileceği genişlikteydi. Aşağıda bir yerlerde, halkayı hapishanenin ana girişine bağlayan tünelde Olson’ın adamları toplanıyordu. Koordine çalışmaları ya da kalabalıktaki diğerleriyle iletişim kurmaları imkânsızdı. Tahmin yürütmeleri gerekecekti.</p>

  <p class="normal1">Peter ileride bir aralık gördü: Borunun zemininde metal bir ızgara vardı. Yüzünü ona yaslayıp aşağıya baktı. Izgaranın altındaki iskelenin latalarını ve onun da yirmi metre aşağısındaki, bir yanan yakıt hendeğiyle çevrili halkayı görebiliyordu.</p>

  <p class="normal1">Halka kanla kaplıydı.</p>

  <p class="normal1">Balkonlardaki kalabalık tekrar hep bir ağızdan bağırmaya başlamıştı. <span class="ideitalik">Halka! Halka! Halka! Halka!</span> Peter kendisinin ve diğerlerinin artık odanın doğu ucunun üstünde olduklarını tahmin etti. Merdivene ulaşıp aşağı inebilmek için, kalabalık tarafından görülebilecekleri kısımdan geçmeleri gerekecekti. Dönüp Hollis’e göz attı ve adamın başıyla onay vermesi üzerine ızgarayı kaldırıp yana itti. Sonra tabancasının emniyetini açtı ve ileri sürünerek ayaklarını ızgara deliğinin üstüne getirdi.</p>

  <p class="normal1"><span class="ideitalik">Amy,</span> diye düşündü Peter, <span class="ideitalik">aşağıdaki şey hiç iyi değil. Ne yapacaksan yap, yoksa hepimiz öleceğiz.</span></p>

  <p class="normal1">Önce ayaklarını sokarak kendini delikten aşağı bıraktı.</p>

  <p class="normal1">Düştü, düştü, şunu merak edecek kadar düştü: Neden hep düşüyorum? İskele sandığından daha aşağıdaydı –iki değil dört, hatta beş metre aşağıdaydı– ve metale çarpınca kemiklerini titreten bir tangırtı koptu. Yuvarlandı. Tabanca elinden fırlamıştı. Ve yuvarlanırken gözucuyla aşağıdaki bir insanı gördü: Adamın bilekleri bağlıydı, vücudu itaatkârca gevşekti, üstünde Peter’ın tanıdığı bir tişört vardı. Peter’ın zihni aynı zamanda bir anı olan bu görüntüye tutundu – elektrik santralinin önünde, gün ışığında durup Zander Phillips’in cesedini yakarlarken aldığı duman kokusunu ve cebin üstüne dikilmiş yazıyı. <span class="ideitalik">Armando.</span></p>

  <p class="normal1">Theo.</p>

  <p class="normal1">Halkadaki adam Theo’ydu.</p>

  <p class="normal1">Ağabeyi yalnız değildi. Yanında başka biri vardı, diz çökmüş bir adam. Beline kadar soyulmuştu ve öne düştüğünden yüzü görülmüyordu. Görüş alanı giderek genişleyen Peter, halkanın zemininde gördüğü şeylerin sığırların kalıntıları olduğunu fark etti –parçaları her tarafa saçılmıştı, sanki bir patlamanın merkezinde yer almışlardı– ve bu kan, et ve kemik karmaşasının ortasında çömelmiş, yüzünü kalıntılara gömmüş, kan içtikçe vücudu kasılıp gevşeyen bir viral vardı – ama Peter’ın daha önce gördüğü virallere benzemiyordu. Peter’ın hiç görmediği, kimsenin görmediği kadar iri bir viraldi, iki büklüm olmuş cüssesi öyle muazzamdı ki bambaşka bir varlık gibiydi.</p>

  <p class="normal1">“Peter! Gösteriyi izlemek için tam zamanında geldin!”</p>

  <p class="normal1">Peter sırtüstü düşmüştü, kaplumbağa kadar âcizdi. Tepesinde duran Jude’un yüzünde adlandıramadığı bir ifade, sözcüklere sığmayacak kadar karanlık bir haz vardı; adam Peter’ın kafasına bir pompalı tüfek doğrultmuştu. Peter yaklaşan ayak sesleriyle birlikte iskelenin sarsıldığını hissetti – turuncu giysili adamlar dört bir yandaki iskelelerden koşarak geliyorlardı.</p>

  <p class="normal1">Jude borudaki deliğin tam altında duruyordu.</p>

  <p class="normal1">“Haydi, durma” dedi Peter.</p>

  <p class="normal1">Jude gülümsedi. “Bu ne soyluluk.”</p>

  <p class="normal1">“Sana demedim” diyen Peter yukarı baktı. “Hollis.”</p>

  <p class="normal1">Jude başını kaldırınca Hollis’in mermisi adamın sağ kulağının hemen üstüne saplandı. Etrafa pembe bir sis saçıldı: Peter havanın nemlendiğini hissetti. Bir an hiçbir şey olmadı. Sonra pompalı tüfek Jude’un ellerinden kaydı, iskeleye düşüp tangırdadı. Adamın belinde iri kabzalı bir tabanca vardı; Peter, Jude’un tabancayı el yordamıyla aradığını gördü. Sonra adamın içinde bir şeyler parçalandı, gözlerinden kan akmaya başladı, kandan gözyaşları akıtıyordu acınası bir şekilde ve dizlerinin üstüne düştü, öne yığıldı, yüzü edebi bir şaşkınlıkla donakaldı; <span class="ideitalik">Öldüğüme inanamıyorum</span> diyordu sanki.</p>

  <p><br class="chapter" /></p>

  <p class="normal1">Yakıt pompası operatörünü Mausami öldürdü.</p>

  <p class="normal1">O ve Amy kalabalığın gelişinden hemen önce ana tünelden girmişlerdi ve avlunun zeminini balkonlara bağlayan merdivenlerin altında gizlenmişlerdi. Birbirlerine sokulup dakikalarca beklemişlerdi, dışarı ancak sığırların getirildiğini ve yukarıdan gelen vahşi tezahüratları duyunca çıkmışlardı. Hava sıcaktı, dumanlar yüzünden boğucuydu.</p>

  <p class="normal1">Alevlerin ardında korkunç bir şey vardı.</p>

  <p class="normal1">Viral sığırları parçalarken kalabalıktaki herkes yumruklarını sallıyordu, hep bir ağızdan konuşuyor ve ayaklarını yere vuruyorlardı; yoğun ve korkunç bir esrikliğe kapılmış tek bir varlık gibiydiler. Bazıları omuzlarına çocuklarını oturtmuşlardı, görebilsinler diye. Sığırlar artık çığlık atıyorlardı, halkada koşuyorlardı, alevlere yaklaşınca şaşkınlıkla geri çekiliyorlardı, iki ölüm şeklinin arasında çılgınca dans ediyorlardı. Mausami seyrederken viral öne atıldı, bir sığırı arka bacaklarından tutup havaya kaldırdı ve bacakları boğuk bir çatırtıyla koparıp etrafa kanlar saçarak parmaklıklara fırlattı. Yaratık o sığırı olduğu yerde bıraktı –ön ayaklarıyla tozları eşeleyen hayvan, parçalanmış bedenini öne çekmeye çalışıyordu–, diğerini boynuzlarından yakaladı ve yine bir döndürme hareketi yaparak boynunu kırdı, sonra da yüzünü hayvanın artık kımıldamayan boynuna gömdü; viral kan içtikçe şişiyordu sanki, öküzün vücudu viralin kaslarıyla uyum içinde kasılıyordu, hayvanın kanı çekildikçe gövdesi Mausami’nin gözü önünde küçülüyordu.</p>

  <p class="normal1">Mausami sonrasını görmedi; yüzünü çevirmişti.</p>

  <p class="normal1">“Onları bana getirin!” diye haykırıyordu bir ses. “Önce birini, sonra diğerini getirin! Getirin ki...”</p>

  <p class="normal1">“...hep böyle yaşayalım, başka türlü değil!”</p>

  <p class="normal1">Mausami o zaman Theo’yu gördü.</p>

  <p class="normal1">O an öyle yoğun bir sevince ve dehşete kapıldı ki, sanki kendi vücudunu terk ediyordu. Nefesi kesildi; başının döndüğünü ve midesinin bulandığını hissetti. Tulumlu iki adam Theo’yu alevlerin arasındaki bir boşluktan içeri itiyorlardı. Theo’nun gözleri ifadesizdi, neredeyse sığır gözleri gibiydi; etrafında olanların hiç farkında değildi sanki. Yüzünü kalabalığa doğru kaldırıp gözlerini dalgın bir ifadeyle kırpıştırdı.</p>

  <p class="normal1">Mausami ona seslenmeye çalıştı, ama sesi kalabalığın gürültüsünde boğuldu. Ne yapılması gerektiğini bildiğini umarak Amy’ye bakındı, ama onu göremedi. Yukarıdaki ve etrafındaki insanlar yine hep bir ağızdan bağırıyorlardı:</p>

  <p class="normal1">“Halka! Halka! Halka!”</p>

  <p class="normal1">Sonra dirseklerinden tutup sürükleyen iki muhafız tarafından ikinci adam getirildi. Adamın başı eğikti, ayakları yere değmiyordu neredeyse; iki adam onu yere attıktan sonra hemen kaçtılar. Kalabalığın tezahüratları artık sağır ediciydi, sesleri dalga dalga geliyordu. Theo sendeleyerek ilerleyip kalabalığı taradı, yardım edecek birilerini arıyor gibiydi. İkinci adam dizlerinin üstünde doğrulmuştu.</p>

  <p class="normal1">İkinci adam Finn Darrell’dı.</p>

  <p class="normal1">Birden Mausami’nin tepesinde bir kadın belirdi: Elmacıkkemiğinin üstünden geçen uzun, pembe bir yara izini taşıyan tanıdık bir yüz. Hamileliği yüzünden tulumu gergindi.</p>

  <p class="normal1">“Seni tanıyorum” dedi kadın.</p>

  <p class="normal1">Mausami geriledi, ama kadın onu kolundan tuttu ve yüzüne vahşi bir dikkatle baktı. “Seni tanıyorum, seni tanıyorum!”</p>

  <p class="normal1">“Bırak beni!”</p>

  <p class="normal1">Mausami kendini kurtarıp geri çekildi. Arkasındaki kadın telaşla işaret edip “Onu tanıyorum, onu tanıyorum!” diye bağırıyordu.</p>

  <p class="normal1">Mausami kaçtı. Aklında tek bir düşünce kalmıştı: Theo’ya ulaşmalıydı. Ama alevleri aşması imkânsızdı. Viralin sığırlarla işi bitmişti neredeyse; ikinci sığır, yaratığın altında spazm geçiriyordu. Viral birkaç saniye sonra kalkıp iki adamı görecekti –Theo’yu görecekti– ve her şey bitecekti.</p>

  <p class="normal1">Mausami o zaman pompayı gördü. Bir çift büyük yakıt tankına yerde yatan uzun hortumlarla bağlanmış büyük, yağlı, paslı bir pompaydı. Operatör omzuna bir pompalı tüfeği çapraz asmıştı; belindeki deri kında bir bıçak vardı. Sırtı Mausami’ye dönüktü; titreşen alev duvarının ardında olanları seyrediyordu herkes gibi.</p>

  <p class="normal1">Mausami bir an şüpheye kapıldı, –daha önce hiç insan öldürmemişti– ama onu durduracak kadar değil; birden muhafıza arkadan yaklaşıp bıçağı çekti ve adamın beline var gücüyle sapladı. Adamın vücudunun kasıldığını, yay gibi gerildiğini hissetti; muhafız hayretle inledi.</p>

  <p class="normal1">Mausami adamın öldüğünü hissetti.</p>

  <p class="normal1">Yukarıdan, kalabalığın gürültüsünün arasından bir ses geldi: Peter? “Theo, kaç!”</p>

  <p class="normal1">Pompada kafa karıştırıcı levyeler ve düğmeler vardı. Michael’la Caleb tam onlara ihtiyacı varken neredeydiler? Mausami en büyük levyeyi seçti –ön kolunun uzunluğundaki bu levyeyi tamamen gelişigüzel seçmişti– ve çekti.</p>

  <p class="normal1">“Durdurun onu!” diye bağırdı birisi. “Şu kadını durdurun!”</p>

  <p class="normal1">Mausami üst uyluğundan vurulduğunu hissederken –tuhaf bir şekilde hafif bir acıydı, arı sokması gibiydi– başardığını fark etti. Halkanın etrafındaki alevler sönüyordu. Kalabalık birden dikenli tellerden gerilemeye başlamıştı, herkes bağırıyordu, kaos çıkmıştı. Viral son sığırla beslenmeyi kesmiş ve doğrulmuştu – nabız gibi atan bir ışıktan, gözlerden, pençelerden, dişlerden, pürüzsüz bir yüzden, uzun bir boyundan ve geniş, kanlı bir göğüsten ibaretti. Vücudu kene gibi şişmiş görünüyordu. En az üç metre ötede, belki daha da uzaktaydı. Başını yana eğerek Finn’i buldu, vücudu kasıldı, sıçramaya hazırlandı ve sıçradı; havada düşünce hızıyla, mermi gibi görünmez bir şekilde uçtu ve çaresizce yatan Finn’in tepesinde bitiverdi. Mausami daha sonra olanları göremedi ve buna sevindi, her şey çok çabuk ve korkunç bir şekilde olup bitti. Aynı sığırların başına gelen gibiydi ama çok daha kötüsüydü, çünkü bir insanın başına geliyordu. Bir şey patlamışçasına etrafa kan saçıldı ve Finn’in bir yarısı bir tarafa, diğer yarısı diğer tarafa savruldu.</p>

  <p class="normal1"><span class="ideitalik">Theo,</span> diye düşündü Mausami, bacağındaki acı birden artarken – bir ısı ve ışık dalgası yüzünden iki büklüm oldu. Yaralı bacağı bükülüverince öne düştü. <span class="ideitalik">Theo, buradayım. Seni kurtarmaya geldim. Bir bebeğimiz var Theo. Bebeğimiz erkek.</span></p>

  <p class="normal1">Düşerken halkada koşan birini gördü. Amy’ydi bu. Saçlarından dumanlar saçılıyordu; giysileri yanıyordu. Viral şimdi dikkatini Theo’ya yöneltmişti. Amy aralarına girerek Theo’ya siper oldu. O devasa, şişmiş yaratığın karşısında minicik, çocuk gibi görünüyordu.</p>

  <p class="normal1">Her şeyin donup kaldığı o anda –viral karşısındaki küçük figürü incelerken bütün dünya durmuştu– Mausami şöyle düşündü: O kız bir şey söylemek istiyor. O kız ağzını açıp konuşacak.</p>

  <p><br class="chapter" /></p>

  <p class="normal1">Yirmi metre yukarıda, tüfekli Hollis ve ardından RPG’li Alicia borudaki delikten aşağı atlamışlardı. Alicia RPG’yi aşağıya, Amy ile Babcock’a çevirdi.</p>

  <p class="normal1">“Kızı vururum diye ateş edemiyorum!”</p>

  <p class="normal1">Caleb’la Sara arkalarına atlamışlardı. Peter, Jude’un iskelenin zemininde duran pompalı tüfeğini aldı ve koşarak yaklaşan iki adama ateş etti. Adamlardan biri boğuk bir çığlık atarak aşağıya tepetaklak düştü.</p>

  <p class="normal1">“Virali vur!” diye seslendi Peter, Alicia’ya.</p>

  <p class="normal1">Hollis ateş edince ikinci adam iskeleye yüzüstü kapaklandı.</p>

  <p class="normal1">“Kız fazla yakında!”</p>

  <p class="normal1">“Amy” diye seslendi Peter, “uzaklaş oradan!”</p>

  <p class="normal1">Kız olduğu yerde duruyordu. Virali daha ne kadar böyle geride tutabilirdi ki? Hem Olson neredeydi? Ateş tamamen sönmüştü; turuncu tulumlu insanlar merdivenlerden çığ gibi iniyorlardı. Emekleme pozisyonunda olan Theo geri geri giderek viralden uzaklaşıyordu, ama hareketleri yavaştı; kaderine razı olmuştu, direnecek gücü yoktu. Caleb’la Sara iskeleden merdivene ulaşmışlardı ve şimdi balkonlardaki kargaşaya doğru iniyorlardı. Peter kadın ve çocuk çığlıklarının arasından Olson’ınkini andıran bir sesin yükseldiğini işitti: “Tünel! Herkes tünele koşsun!”</p>

  <p class="normal1">Mausami halkanın içine daldı.</p>

  <p class="normal1">“Buraya!” Tökezledi, düşerken ellerini yere dayadı. Pantolonu kan içindeydi. Şimdi emekleme pozisyonundaydı ve doğrulmaya çalıştı. El sallıyordu, haykırıyordu: “Buraya bak!”</p>

  <p class="normal1"><span class="ideitalik">Maus,</span> diye düşündü Peter, <span class="ideitalik">geri çekil.</span></p>

  <p class="normal1">Çok geçti. Büyü bozulmuştu.</p>

  <p class="normal1">Viral yüzünü tavana çevirdi ve çömeldi; vücudu kurulan bir zemberek gibi enerji topladı, sonra da birden uçmaya başladı. Amansız bir kaçınılmazlıkla yükselip tavan kirişlerinden birine tutundu, ağaç dalına tutunan bir çocuk gibi sallandı –tuhaf bir şekilde heyecan verici, hatta neşeli bir görüntüydü– ve iskeleye atlayınca büyük bir tangırtı koptu ve iskele sarsıldı.</p>

  <p class="normal1"><span class="ideitalik">Ben Babcock’ım.</span></p>

  <p class="normal1"><span class="ideitalik">Biz Babcock’ız.</span></p>

  <p class="normal1">Peter tanksavar roketinin yüzünün yanından geçtiğini, yanağının sıcak bir gaz tarafından okşandığını hissetti; ne olacağını anladı.</p>

  <p class="normal1">Roket patladı. Büyük bir gürültü koptu ve bir ısı dalgası Peter’ın geriye, Alicia’nın üstüne savrulmasına yol açtı; birlikte iskeleye yuvarlandılar, ama iskele yerinde yoktu. İskele düşüyordu. Sonra düşmesi durunca şiddetle sarsıldılar ve umutlu bir an boyunca her şey durdu. Ama sonra iskele tekrar sallandı, metal ucu perçinlerin fırlaması ve bükülen metalin iniltisiyle birlikte tavandan koptu ve halkaya inen bir çekiç başı gibi düştü.</p>

  <p><br class="chapter" /></p>

  <p class="normal1">Leon tozlu ara sokakta yüzükoyun yatıyordu. Lanet olsun, diye düşündü. O kız nereye gitti?</p>

  <p class="normal1">Ağzında bir bez vardı; bilekleri arkadan bağlıydı. Ayaklarını kımıldatmaya çalıştı, ama onlar da bağlanmıştı. O iriyarı adamın, Hollis’in işiydi; Leon şimdi hatırlıyordu. Hollis gölgelerin içinden doğrulmuştu, bir şeyi savurmuştu ve Leon şimdi kendini burada, karanlıkta tek başına ve kımıldayamaz halde bulmuştu.</p>

  <p class="normal1">Burnu sümük ve kandan tıkanmıştı. O orospu çocuğu burnunu kırmıştı herhalde. Bir bu eksikti, kırık bir burun. Ayrıca iki dişi çatlamıştı galiba, ama dili ağzındaki bezin gerisinde kaldığından yoklayamıyordu.</p>

  <p class="normal1">Burası öyle karanlıktı ki yüzünün yarım metre ötesini göremiyordu. Bir yerlerden çöp kokusu geliyordu. İnsanlar çöplerini çöplüğe götürmek yerine sokaklara bırakıyorlardı hep. Jude’un onlara <span class="ideitalik">Lanet olası çöplerinizi çöplüğe götürün. Domuz muyuz biz?</span> dediğini kaç kez işitmişti? Bu komikti biraz, çünkü domuz olmasalar bile onlardan ne farkları vardı ki? Jude hep böyle espriler yapardı, milleti rahatsız etmek için. Bir ara domuz beslemişlerdi –Babcock domuzları neredeyse sığırlar kadar seviyordu–, ama bir kış vakti hepsi hastalanıp ölmüştü. Veya belki de başlarına ne geleceğini anlamış ve <span class="ideitalik">Aman be, şuracıkta çamura yatıp öleyim daha iyi,</span> diye düşünmüşlerdi.</p>

  <p class="normal1">Kimsenin Leon’u aramaya gelmeyeceği kesindi; ayağa kalkmayı kendi başına becermek zorundaydı. Dizlerini çenesine çekerse bunu yapabileceğini düşünüyordu. Bilekleri arkadan bağlı olduğundan bunu yapmak omuzlarını epey acıttı ve yüzünün, kırık burnunun ve dişlerinin toprağa yaslanmasına yol açtı; ağzındaki bezin ardından acıyla inledi; dizlerini göğsüne çekmeyi başardığında başı dönüyordu ve nefesleri hızlanmıştı, her tarafından ter boşanıyordu. Yüzünü kaldırdı –omuzları iyice acıdı, o herif neden ellerini bu kadar sıkı bağlamıştı yahu?– ve gövdesini doğrultup bacaklarını altında kıvırarak oturma pozisyonuna geçerken bir hata yaptığını fark etti. Bu şekilde ayağa kalkamazdı. Ayak parmaklarıyla sıçrayıp ayağa kalkabileceğini düşünmüştü. Ama o zaman yine yüzüstü yere kapaklanırdı. Önce sürüne sürüne duvara gitmesi ve oraya yaslanarak doğrulması gerekiyordu. Ama şimdi bacakları altında kısılı kalmıştı; olduğu yerde salak gibi duruyordu.</p>

  <p class="normal1">Yardım çağırmaya çalıştı, karmaşık cümleler kurmadı, “Hey” diye seslendi sadece, ama ağzından boğuk bir <span class="ideitalik">Aaaaa</span> sesi çıktı ve birden öksürmek istedi. Bacaklarının şimdiden uyuşmaya başladığını, hissizliğin ayak parmaklarından yukarı karıncalar gibi yayıldığını hissedebiliyordu.</p>

  <p class="normal1">İleride kımıldayan bir şey vardı.</p>

  <p class="normal1">Sokağın girişine bakıyordu. Girişin ötesi karanlıktı, çünkü ateş fıçısı sönmüştü. Karanlığa baktı. Belki de Hap onu aramaya gelmişti. Ama karanlıkta bir şey görülmüyordu. Herhalde zihni ona oyunlar oynuyordu. Hilal vakti dışarıda tek başınaydı sonuçta, kaygılanması normaldi.</p>

  <p class="normal1">Hayır, hareket eden bir şey <span class="ideitalik">vardı</span>. Leon bunu yine hissetti. O his yerden, dizlerinden geliyordu.</p>

  <p class="normal1">Üstünden bir gölge geçti. Hemen başını kaldırınca sadece sıvımsı bir karanlıktaki yıldızları gördü. Dizlerinden aldığı his iyice güçlenmişti, ritmik bir sarsıntı hissediyordu, binlerce kanat çırpılıyordu sanki. Neler oluyordu yahu?</p>

  <p class="normal1">Sokağa biri daldı. Hap.</p>

  <p class="normal1"><span class="ideitalik">Aaaaaaaaa</span> dedi Leon ağzındaki bezin ardından. <span class="ideitalik">Aaaaaaaaa.</span> Ama Hap onu fark etmemiş gibiydi. Sokağın girişinde durup soluklandıktan sonra koşarak geçip gitti.</p>

  <p class="normal1">Leon o zaman Hap’in neden kaçtığını gördü.</p>

  <p class="normal1">Leon’un önce mesanesi, sonra da bağırsakları boşaldı. Ama zihni bu gerçekleri fark edemedi, çünkü muazzam ve ağırlıksız bir dehşet bütün düşünceleri kovmuştu.</p>

  <p><br class="chapter" /></p>

  <p class="normal1">İskelenin ucu yere çarpınca müthiş bir sarsıntı oldu. Bir tırabzana tutunan Peter az daha düşecekti. Bir şey yanından tangır tungur düştü: boş RPG’ydi, ucundan duman yükseliyordu kıvrıla kıvrıla. Sonra Peter üstüne ağır bir şey –birbirlerine sarılmış Hollis’le Alicia– düşünce tırabzanı bıraktı: Şimdi üçü eğik iskeleden aşağı, halkaya düşüyorlardı hep birlikte.</p>

  <p class="normal1">Yere iç içe geçmiş halde çarptılar ve bir elin attığı toplar gibi farklı yönlere savruldular. Peter kendine geldiğinde sırtüstü yatıyordu, çok yukarıdaki tavana gözlerini kırpıştırarak bakıyordu, zihniyle vücudu adrenalinin etkisindeydi.</p>

  <p class="normal1">Babcock neredeydi?</p>

  <p class="normal1">“Haydi!” Alicia onu gömleğinden kavramıştı ve çekip ayağa kaldırıyordu. Yanında Sara’yla Caleb duruyorlardı; topallayarak yaklaşan Hollis tüfeğini bırakmamıştı her nasılsa. “Buradan gitmeliyiz!”</p>

  <p class="normal1">“Viral nereye gitti?”</p>

  <p class="normal1">“Bilmiyorum! Sıçrayıp ortadan kayboldu!”</p>

  <p class="normal1">Her yerde sığırların kalıntıları vardı. Hava kan, et kokuyordu. Amy, Maus’un ayağa kalkmasına yardım ediyordu. Kız giysilerinden hâlâ duman çıktığının farkında değil gibiydi. Saçlarının bir kısmı yanmıştı ve pembe kafa derisi görünüyordu.</p>

  <p class="normal1">“Theo’ya yardım et” dedi Mausami, karşısında diz çöken Peter’a.</p>

  <p class="normal1">“Maus, vurulmuşsun.”</p>

  <p class="normal1">Mausami acıyla dişlerini sıkıyordu. Peter’ı itti. “<span class="ideitalik">Ona yardım et.</span>”</p>

  <p class="normal1">Peter toprakta diz çökmüş halde duran ağabeyinin gitti. Theo sersemlemiş gibiydi, yüzünde şaşkın bir ifade vardı. Ayakları çıplaktı, giysileri paçavraya dönmüştü, kolları yara kabuklarıyla kaplıydı. Ona ne yapmışlardı?</p>

  <p class="normal1">“Theo, bana bak” diye emretti Peter, onu omuzlarından kavrayarak. “Yaralı mısın? Yürüyebilir misin?”</p>

  <p class="normal1">Ağabeyinin gözlerinde küçük bir parıltı belirir gibi oldu. Theo’nun tamamı değilse de en azından bir parıltı.</p>

  <p class="normal1">“Aman Tanrım” dedi Caleb, “bu <span class="ideitalik">Finn</span>.”</p>

  <p class="normal1">Delikanlı birkaç metre ötede yatan kanlı bir figürü gösteriyordu. Peter onu başta bir sığır parçası sanmıştı, ama ayrıntılar netleştikçe o et ve kemik yığınının bir insanın yarısı, bir gövdeyle bir kafa ve ölü adamın alnının üstünde tuhaf bir açıyla duran bir kol olduğunu anladı. Adamın belden aşağısı yoktu. Yüzü Caleb’ın dediği gibi Finn Darrell’ın yüzüydü.</p>

  <p class="normal1">Theo’nun omuzlarını iyice sıktı. Sara’yla Alicia, Mausami’yi ayağa kaldırıyorlardı. “Theo, yürümeye çalışmalısın.”</p>

  <p class="normal1">Theo gözlerini kırpıştırıp dudaklarını yaladı. “Sahiden sen misin kardeşim?”</p>

  <p class="normal1">Peter başıyla onayladı.</p>

  <p class="normal1">“Beni... kurtarmaya geldin.”</p>

  <p class="normal1">“Caleb” dedi Peter, “bana yardım et.”</p>

  <p class="normal1">Peter, Theo’yu çekip ayağa kaldırdı ve bir kolunu onun beline doladı; Caleb da diğer tarafa geçti.</p>

  <p class="normal1">Birlikte koştular.</p>

  <p><br class="chapter" /></p>

  <p class="normal1">Karanlık tünele, kaçan kalabalığın içine girdiler. İnsanlar ite kaka çıkışa ulaşmaya çalışıyorlardı. İleride Olson insanlara geçmelerini işaret ediyor ve avazı çıktığı kadar bağırıyordu: “Trene koşun!”</p>

  <p class="normal1">Tünelden avluya daldılar. Herkes açık duran çit kapısına koşuyordu. O karanlıkta ve hengâmede dar kapı aralığında yığılma olmuştu, herkes aynı anda çıkmaya çalışıyordu. Bazıları çite, dikenli tellere tırmanmaya çalışıyorlardı. Peter seyrederken en tepedeki adam haykırarak geriye düştü; bir bacağı dikenli tellere takılmıştı.</p>

  <p class="normal1">“Caleb!” diye seslendi Alicia. “Maus’u al!”</p>

  <p class="normal1">Kalabalık etraflarından akıyordu. Peter, Alicia’nın başının bir belirip bir kaybolduğunu görüyordu, ayrıca Sara’yı parlak sarı saçlarından tanıyordu. İkisi yanlış yöne gidiyorlardı, kalabalığın akışıyla mücadele ediyorlardı.</p>

  <p class="normal1">“Lish! Nereye gidiyorsunuz?” Ama sanki aynı anda her yerden gelen yüksek bir ses, uzayan tek bir nota Peter’ın sesini bastırdı.</p>

  <p class="normal1">Michael, diye düşündü Peter. Michael geliyordu.</p>

  <p class="normal1">Birden öne itildiler, panik içindeki kalabalığın enerjisi onları bir dalga gibi taşıdı. Peter ağabeyini bırakmamayı her nasılsa başardı. Çit kapısından geçince, iki çit hattının arasındaki alanda birikmiş bir başka kalabalıkla karşılaştılar. Birisi Peter’a arkadan çarptı; Peter adamın inleyerek tökezlediğini ve kalabalığın ayaklarının altına düştüğünü işitti. Peter vücudunu şahmerdan gibi kullanarak ite kaka ilerledi ve sonunda ikinci kapıdan çıkmayı başardılar.</p>

  <p class="normal1">Raylar hemen ilerideydi. Theo kendine geliyor gibiydi, güçlükle yürürlerken kendi ağırlığını giderek daha çok taşıyordu sanki. Peter o kaosta ve karanlıkta diğerlerini göremiyordu. Onlara seslendi ama yanından geçen insanların bağrışmaları başka bir ses duymasını engelliyordu. Yol kumlu bir tepeciğin üstünden geçiyordu ve tepeye ilerlerken Peter güneyden yaklaşan bir ışık gördü. Tekrar korna sesi duyuldu ve sonra Peter treni gördü.</p>

  <p class="normal1">Devasa, gümüşi tren geceyi bıçak gibi yararak yaklaşıyordu. Ön tarafından yayılan tek bir huzme, rayların etrafında toplanan kalabalığı aydınlatıyordu. Peter ileride Caleb’la Mausami’nin trene doğru koştuklarını gördü. Theo’yu tutmayı sürdürerek, sendeleyerek tepeciğe çıktı; fren çığlıkları işitti. İnsanlar trenin yanında koşuyorlardı, tutunmaya çalışıyorlardı. Tren yaklaşırken lokomotifte bir kapı açıldı ve Michael dışarı eğildi.</p>

  <p class="normal1">“Duramayız!”</p>

  <p class="normal1">“Ne?”</p>

  <p class="normal1">Michael ellerini ağzının etrafında boru şekline getirdi. “Hareket etmeyi sürdürmemiz gerekiyor!”</p>

  <p class="normal1">Tren iyice yavaşlamıştı. Peter, Caleb’la Hollis’in bir kadını lokomotifin arkasındaki üç açık vagondan birine kaldırdıklarını gördü; Michael, Mausami’yi çekerek merdivenden lokomotife binmesine yardım ediyordu, Alicia’ysa arkadan itiyordu. Peter ağabeyiyle birlikte merdivenin yanında koşmaya başladı; Amy kapıdan içeri girerken Theo merdivene tutundu ve tırmanmaya başladı. Tepeye ulaşınca Peter da merdivene tutunup kendini yukarı çekti; ayakları boşlukta sallanıyordu. Aşağıdan silah sesleri geldiğini, vagonların yan taraflarından mermilerin sektiğini işitti.</p>

  <p class="normal1">Kapıyı ardından kapatınca kendini içinde yüzlerce minik ışık yanan sıkış tıkış bir kompartımanda buldu. Michael kontrol panelinin başında oturuyordu, yanında Billie vardı. Amy yere, Michael’ın koltuğunun arkasına sinmişti; gözleri faltaşı gibi açıktı, dizlerini göğsüne çekip savunma pozisyonuna geçmişti. Peter’ın solunda arkaya uzanan dar bir koridor vardı.</p>

  <p class="normal1">“Uçanlar adına Peter” dedi Michael koltuğunda dönerek. “Theo nereden çıktı yahu?”</p>

  <p class="normal1">Peter’ın ağabeyi koridorda yatıyordu; göğsüne onun başını yaslamış olan Mausami kanlı bacağını altında kıvırmıştı.</p>

  <p class="normal1">Peter kompartımanın ön tarafına seslendi: “Burada ilkyardım kutusu var mı?”</p>

  <p class="normal1">Billie ona metal bir kutu verdi. Peter kapağı açtı ve bir sargı bezini alıp katlayarak komprese dönüştürdü. Mausami’nin pantolonunun bacağını yırttı ve sargı bezini açığa çıkmış kanlı yaraya bastırdı; Mausami’ye sargı bezini orada tutmasını söyledi.</p>

  <p class="normal1">Theo yüzünü kaldırdı; gözleri titreşiyordu. “Rüya mı görüyorum?”</p>

  <p class="normal1">Peter hayır anlamında kafa salladı.</p>

  <p class="normal1">“O kim? Kız. Sandım ki...” Giderek alçalan sesi kesildi.</p>

  <p class="normal1">Peter birden fark etti: Başarmıştı. <span class="ideitalik">Ağabeyine göz kulak ol.</span></p>

  <p class="normal1">“Sonra konuşuruz, tamam mı?”</p>

  <p class="normal1">Theo hafifçe gülümsemeyi başardı. “Nasıl istersen.”</p>

  <p class="normal1">Peter kompartımanın ön tarafına, iki koltuğun arasına gitti. Ön camı kaplayan levhaların arasındaki boşluktan bakınca, ön farın ışığında çölü ve altlarından kayıp giden rayları görebiliyordu.</p>

  <p class="normal1">“Babcock öldü mü?” diye sordu Billie.</p>

  <p class="normal1">Peter hayır anlamında kafa salladı.</p>

  <p class="normal1">“<span class="ideitalik">Onu öldürmediniz mi?</span>”</p>

  <p class="normal1">Peter kadına bakarken birden sinirlendi. “Olson hangi cehennemdeydi?”</p>

  <p class="normal1">Kadının yanıt vermesine fırsat kalmadan Michael araya girdi. “Bir saniye, diğerleri nerede? <span class="ideitalik">Sara</span> nerede?”</p>

  <p class="normal1">Peter onu en son Alicia’yla birlikte çit kapısında görmüştü. “Diğer vagonlardan birindedir herhalde.”</p>

  <p class="normal1">Billie kabinin kapısını tekrar açmıştı ve dışarı eğiliyordu; başını geri çekti. “Umarım herkes binmiştir” dedi, “çünkü geliyorlar. Bas gaza Michael.”</p>

  <p class="normal1">“Ablam hâlâ orada olabilir!” diye bağırdı Michael. “Herkesi almadan gitmeyeceğiz demiştin!”</p>

  <p class="normal1">Billie beklemedi. Uzanıp Michael’ı koltuğuna gerisingeri oturttu ve paneldeki bir levyeyi öne itti. Peter trenin hızlandığını hissetti. Paneldeki dijital bir gösterge canlandı ve rakamlar hızla yükseldi: 30, 35, 40. Billie daha sonra Peter’ı kenara iterek koridora girdi; oradaki, duvardaki bir merdiven tavandaki bir kapağa çıkıyordu. Billie çabucak tırmanıp kapağın halkasını çevirdi ve trenin arka tarafına seslendi. “Gus! Yukarı çıkalım hadi!”</p>

  <p class="normal1">Gus koşarak geldi, sürükleyerek getirdiği bir kanvas spor çantanın fermuarını açtı ve içerideki kısa namlulu pompalı tüfekleri sergiledi. Tüfeklerden birini Billie’ye verdi, birini kendine aldı ve sonra yağ içindeki yüzünü Peter’a kaldırarak ona da bir tane verdi.</p>

  <p class="normal1">“Geliyorsan” dedi sert bir sesle, “başını eğmeyi unutma.”</p>

  <p class="normal1">Merdiveni çıktılar, önce Billie ve ardından Gus. Peter başını kapak deliğinden çıkarınca, yüzüne çarpan şiddetli rüzgâr yüzünden hemen eğildi. Yutkundu, korkusunu kontrol altına aldı ve ikinci bir girişimde bulundu, kapak deliğinden trenin ön tarafına dönük şekilde geçti ve trenin tepesine yüzükoyun tırmandı. Michael aşağıdan ona pompalı tüfeği uzattı. Peter çömelme pozisyonuna geçti ve pompalı tüfeği tutarken dengesini korumaya çalıştı. Rüzgâr onu aşağı atmaya çalışıyordu sürekli. Lokomotifin tepesi bombeliydi ve ortasından geçen düz bir şerit vardı. Peter şimdi trenin arka tarafına dönük duruyordu, ağırlığını rüzgâra veriyordu. Billie’yle Gus epey ilerideydiler. Peter onların birinci vagondan ikinci vagona atlamalarını ve gürleyen karanlıkta gözden kaybolmalarını seyretti.</p>

  <p class="normal1">Viralleri geride, nabız gibi atan ve yeşil ışık saçan bir bölge olarak gördü. Motorun gürültüsünün ve raylardaki tekerleklerin çığlıklarının arasında Billie’nin seslendiğini işitti, ama ne dediğini anlayamadı. Derin bir nefes alıp içinde tuttu ve birinci vagona atladı. Bir yandan <span class="ideitalik">Burada ne işim var, giden bir trenin tepesinde ne işim var?</span> diye merak ederken bir yandan da bu tuhaf gerçeğin gecenin olaylarının kaçınılmaz bir sonucu olduğunu kabulleniyordu. Yeşil ışık artık yaklaşmıştı, genişleyerek kama şeklini alıyordu ve Peter ne gördüğünü anladı – karşısında on ya da yirmi viral değil, yüzlerce virallik bir ordu vardı.</p>

  <p class="normal1">Çokluk.</p>

  <p class="normal1">Babcock’ın Çokluk’u.</p>

  <p class="normal1">İlk viral trenin arka tarafına doğru uçarken Billie’yle Gus ateş ettiler. Peter artık birinci vagonun ortasındaydı. Tren sarsılınca ayaklarının kaymaya başladığını hissetti ve birden pompalı tüfek elinden kurtulup düşüverdi. Bir çığlık duydu ve başını kaldırıp bakınca kimseyi göremedi – Billie’yle Gus’ın yerinde yeller esiyordu.</p>

  <p class="normal1">Tam dengesini güç bela kazanmışken lokomotif şiddetle sarsılınca öne düştü. Ufuk kaybolmuştu; gökyüzü gitmişti. Vagonun bombeli tepesinden yüzükoyun aşağı kayıyordu. Tam düşecekken elleri metal levhaların arasındaki dar bir aralığı buldu. Korkmaya bile zaman yoktu. Rüzgârlı karanlıkta yanından hızla geçen bir duvarın varlığını hissetti. Bir çeşit tüneldeydiler, dağın içinden geçiyorlardı. Sımsıkı tutunuyordu, ayakları boşlukta sallanıyordu, trenin yan tarafına sürtünüyordu ve sonra vagonun kapısının açıldığını ve içeriden uzanan ellerin onu tutup aşağı çektiklerini hissetti.</p>

  <p class="normal1">Eller Caleb’la Hollis’e aitti. Vagonun zeminine iç içe geçmiş halde yuvarlandılar. İçeriyi bir kancadan sarkan tek bir lamba aydınlatıyordu. Vagon neredeyse boştu – duvar diplerine sinmiş birkaç karanlık figür vardı sadece, korkudan donakalmışlardı besbelli. Açık kapının ardından bir tünelin duvarları hızla geçiyordu, içeriye gürültü ve rüzgâr doluyordu. Peter ayağa kalkarken gölgelerin içinden tanıdık biri çıktı: Olson Hand.</p>

  <p class="normal1">Peter hiddete kapıldı. Adamı tulumunun yakasından tuttuğu gibi vagonun duvarına yapıştırdı ve ön kolunu onun boğazına dayadı.</p>

  <p class="normal1">“Hangi cehennemdeydin? Bizi orada yalnız bıraktın!”</p>

  <p class="normal1">Olson’ın yüzü bembeyaz olmuştu. “Üzgünüm. Tek yol buydu.”</p>

  <p class="normal1">Peter birden anladı. Olson onları halkaya yem olarak göndermişti.</p>

  <p class="normal1">“Onun kim olduğunu biliyordun, değil mi? Ağabeyim olduğunu baştan beri biliyordun.”</p>

  <p class="normal1">Olson yutkununca âdemelması Peter’ın ön koluna sürtündü. “Evet. Jude başkalarının geleceğine inanıyordu. Sizi Las Vegas’ta beklememizin sebebi buydu.”</p>

  <p class="normal1">Trenin ön tarafı yine sarsıldı; herkes öne savruldu. Peter, Olson’ı bırakmak zorunda kaldı. Tünelden açık havaya çıkmışlardı. Peter dışarıdan gelen silah seslerini duyunca camdan dışarı baktı ve Humvee’nin hızla geçip gittiğini gördü; şoför koltuğunda Sara oturuyordu, direksiyonu sımsıkı kavramıştı, Alicia ise tepedeki makineli tüfeği kullanıyordu, trenin arka tarafına doğru kontrollü seri atışlar yapıyordu.</p>

  <p class="normal1">“Çıkın!” Alicia son vagona telaşla el sallıyordu. “Tam arkanızdalar!”</p>

  <p class="normal1">Birden vagondaki herkes çığlık atmaya, itişip kakışmaya, açık kapıdan uzaklaşmaya çalışmaya başladı. Olson o insanlardan birini kolundan tutup öne itti. Mira.</p>

  <p class="normal1">“Onu al!” diye seslendi. “Lokomotife götür. Vagonları ele geçirseler bile orası güvenlidir.”</p>

  <p class="normal1">Sara yaklaşmıştı, hızını trenin hızına uydurmuştu, aradaki boşluğu azaltmaya çalışıyordu.</p>

  <p class="normal1">Alicia onlara el sallıyordu: “Atlayın!”</p>

  <p class="normal1">Peter kapıdan dışarı eğildi. “Yaklaşın!”</p>

  <p class="normal1">Sara aracı yaklaştırdı. Şimdi trenle Humvee’nin arasında iki metreden az mesafe vardı; Humvee aşağıdaydı, eğik ray yatağında ilerliyordu.</p>

  <p class="normal1">Alicia “Elini uzat!” diye seslendi Mira’ya. “Seni tutarım!”</p>

  <p class="normal1">Kapı eşiğinde duran kız korkudan kaskatı kesilmişti. “Yapamam!” diye sızlandı.</p>

  <p class="normal1">Bir başka sarsıntı oldu; Peter trenin rayların üstündeki hurdalara çarptığını fark etti. Humvee birden uzaklaştı ve büyük bir metal nesne taşıtların arasından vınlayarak geçerken, çömelmiş figürlerden biri kapıya doğru atıldı. Peter’ın konuşmasına fırsat kalmadan, adam taşıtların arasındaki giderek açılan boşluğa can havliyle atladı. Humvee’nin yan tarafına çarptı, uzanmış elleri çatıya tutundu; bir an tutunmayı başarabilirmiş gibi göründü. Ama sonra ayaklarından biri yere dokununca, tozlara sürtününce sessiz bir çığlıkla düştü.</p>

  <p class="normal1">“Oynatma!” diye seslendi Peter.</p>

  <p class="normal1">Humvee iki kez daha yaklaştı. Mira atlamayı her seferinde reddetti.</p>

  <p class="normal1">“Böyle olmayacak” dedi Peter. “Çatıdan atlamamız gerek.” Hollis’e döndü. “Önce sen. Olson’la ben seni yukarı itebiliriz.”</p>

  <p class="normal1">“Ben fazla ağırım. Pabuç gitsin, sonra da sen. Ben Mira’yı kaldırırım.”</p>

  <p class="normal1">Hollis çömeldi; Caleb onun omuzlarına çıktı. Humvee tekrar uzaklaşmıştı, Alicia trenin arka tarafına kısa seri atışlar yapıyordu. Hollis omuzlarında Pabuç’u taşıyarak kapının yanına gitti.</p>

  <p class="normal1">“Tamam! Bırak!”</p>

  <p class="normal1">Hollis çömelip Caleb’ın bir ayağını tutmayı sürdürdü; Peter da diğer ayağı kavradı. Birlikte delikanlıyı yukarıya, kapının üstünden trenin çatısına ittiler.</p>

  <p class="normal1">Peter da aynı şekilde yukarı çıktı. Trenin çatısından bakınca, virallerin tünelden çıktıktan sonra üç gruba ayrılmış olduklarını gördü – birinci grup hemen arkalarındaydı, diğer iki grupsa treni birer yandan takip ediyordu. Dörtnala koşar gibiydiler, ellerini ve ayaklarını kullanarak uzun sıçrayışlar yapıyorlardı. Alicia ortadaki grubun, trenle arasında on metreden az mesafe kalmış grubun ön tarafına ateş ediyordu. Bazı viraller yere düşüyorlardı, Peter onların yaralandıklarını mı yoksa sadece sersemlediklerini mi bilmiyordu; viral grubu giderek yaklaşıyordu. Arkalarında diğer iki grup birleşmeye, su akıntıları gibi kaynaşmaya başladılar ve sonra tekrar ayrılıp eski şekillerine geri döndüler.</p>

  <p class="normal1">Caleb’ın yanında yüzükoyun yatan Peter, Hollis Mira’yı kaldırırken ellerini aşağı uzattı; korkan kızın ellerini bulup onu çatıya çekti.</p>

  <p class="normal1">Alicia aşağıdan seslendi: “Eğilin!”</p>

  <p class="normal1">Şimdi son vagonun çatısında üç viral vardı. Humvee’den ateş edilince aşağı atladılar. Caleb lokomotife geçmişti bile. Peter elini Mira’ya uzattı, ama kız korkudan donakalmıştı, vücudunu vagonun çatısına yapıştırmıştı, çatıyı kucaklamıştı, onu kurtarabilecek tek şeymiş gibi.</p>

  <p class="normal1">“Mira” dedi Peter onu kendine çekmeye çalışarak, “lütfen.”</p>

  <p class="normal1">Mira tutunmayı sürdürdü. “Yapamam, yapamam, yapamam.”</p>

  <p class="normal1">Aşağıdan uzanan bir pençe, kızın ayak bileğine dolandı.</p>

  <p class="normal1">“Baba!”</p>

  <p class="normal1">Sonra kız gidiverdi.</p>

  <p class="normal1">Artık Peter’ın yapabileceği bir şey yoktu. Koşup lokomotife atladı ve Caleb’ın peşinden kapak deliğinden içeri girdi. Michael’a treni sarsmamasını söyleyip kabinin kapısını açtı ve geriye baktı.</p>

  <p class="normal1">Viraller artık üçüncü vagonu tamamen kaplamışlardı, vagonun yan taraflarına böcek sürüsü gibi tutunuyorlardı. Öyle hiddetliydiler ki birbirleriyle dövüşüyor gibiydiler, içeri ilk girenlerden olmak için hırlaşıyor ve çeneleriyle hamle ediyorlardı. Peter içerideki dehşete kapılmış insanların çığlıklarını rüzgâra karşın duyuyordu.</p>

  <p class="normal1">Humvee neredeydi?</p>

  <p class="normal1">Sonra Humvee’nin sert toprakta sıçraya sıçraya çaprazdan yaklaştığını gördü. Hollis’le Olson aracın çatısına tutunuyorlardı. Makineli tüfeğin mermisi tükenmişti. Viraller her an üzerlerine atlayabilirlerdi.</p>

  <p class="normal1">Peter kapıdan dışarı eğildi. “Yaklaş!”</p>

  <p class="normal1">Sara hızını artırıp aracı yaklaştırdı. Merdivene önce Hollis, sonra Olson tutundu. Peter onları kabine çekti ve aşağı seslendi: “Alicia, sıra sende!”</p>

  <p class="normal1">“Sara ne olacak?”</p>

  <p class="normal1">Humvee yine uzaklaşıyordu. Sara aracı bir şeye çarptırmadan trene yakın tutmaya çalışıyordu. Peter son vagonun kapısının söküldüğünü, gerileyen karanlığa döne döne yuvarlandığını işitti.</p>

  <p class="normal1">“Ben onu alırım! Sen merdivene tutun!”</p>

  <p class="normal1">Alicia Humvee’nin çatısından atladı. Ama aradaki mesafe birden fazla açıldı; Peter hayalinde Alicia’nın düştüğünü, ellerinin bir şeye tutunamadığını, vücudunun taşıtların arasından hızla geçen yere yuvarlandığını canlandırdı. Ama Alicia başarmıştı; elleri merdiveni bulmuştu, trene tırmanıyordu. Ayakları en alt basamağa ulaşınca dönüp boşluğa elini uzattı.</p>

  <p class="normal1">Sara direksiyonu tek eliyle tutuyordu; diğer eliyle gaz pedalına bir tüfeği yaslamaya çalışıyordu panikle.</p>

  <p class="normal1">“Olmuyor!”</p>

  <p class="normal1">“Boşver, ben seni tutarım!” diye seslendi Alicia. “Kapıyı açıp elimi tut yeter!”</p>

  <p class="normal1">“İşe yaramaz!”</p>

  <p class="normal1">Sara birden gaza bastı. Humvee ileri atıldı, treni geride bıraktı. Sara şimdi rayların hemen yanındaydı. Şoför kapısı açıldı. Sonra Sara frene bastı.</p>

  <p class="normal1">Trenin tamponunun kenarı kapıyı bıçak gibi kesip attı, döne döne fırlayıp gitmesine yol açtı. Humvee nefes kesici bir an boyunca iki sağ tekerleğinin üstünde giderek eğimden aşağı kaydı, ama sonra aracın sol tarafı bir tangırtı kopararak yere indi. Sara şimdi uzaklaşıyordu, sert toprağın üstünde trene kırk beş derecelik açıyla roket gibi ilerliyordu; Peter bir toz bulutunun havalandığını ve aracın tekrar yaklaştığını gördü. Alicia elini uzattı.</p>

  <p class="normal1">Peter: “Lish, ne yapacaksan şimdi yap!”</p>

  <p class="normal1">Peter, Alicia’nın nasıl başardığını asla tamamen anlayamayacaktı. Sonradan sorduğunda Alicia omuz silkmekle yetinecekti. Aslında kısa süre sonra Peter, Alicia’dan böyle şeyler – sıra dışı şeyler, inanılmaz şeyler beklemeye alışacaktı. Ama o gece, Humvee’yle trenin arasındaki uğultulu boşlukta, Alicia’nın yaptığı şey akıl almaz bir mucize gibi geldi. Hiçbiri lokomotifin arka kompartımanındaki Amy’nin ne yapmak üzere olduğunu veya lokomotifle birinci vagonun arasında neyin bulunduğunu da bilemezlerdi. Bunu Michael bile bilmiyordu. Belki Olson biliyordu; belki de bu yüzden Peter’a kızını lokomotife götürmesini, kızının orada güvende olacağını söylemişti. En azından Peter sonradan böyle mantık yürüttü. Ama Olson bu konuda asla tek kelime etmedi ve onunla geçirdikleri kısa zamanda hiçbiri ona sormaya cesaret edemedi.</p>

  <p class="normal1">İlk viral Humvee’ye atlarken Alicia uzanıp Sara’nın direksiyonu tutan elini bileğinden kavradı ve çekti. Alicia’nın kolunun ucunda geniş bir kavis çizen Sara, sarsılarak uzaklaşan araçtan ayrıldı. Ayakları yere sürtünürken Peter’la göz göze geldi korkunç bir an boyunca – öleceğini bilen bir kadının gözleriydi onunkiler. Ama sonra Alicia onu sertçe yukarı çekti. Sara serbest eliyle merdivene tutundu ve birlikte tırmandılar, sonra da lokomotifin içine yuvarlandılar.</p>

  <p class="normal1">O sırada bir şey oldu. Gök gürültüsü andıran, sağır edici bir gürleme koptu: Ağırlıklarından kurtulan lokomotif şiddetle sarsılarak öne atıldı; kabindeki her şey birden uçmaya başladı. Açık kapının yanında duran Peter ayaklarının yerden kesildiğini hissetti ve geriye savrulup duvara çarptı. <span class="ideitalik">Amy,</span> diye düşündü. Amy neredeydi? Yere düşerken ilkinden daha yüksek bir başka ses duydu ve bunu tanıdı: Gerideki vagonlar sağırlaştırıcı bir gümbürtü ve metal çığlıkları eşliğinde raylardan fırlayıp havada döndüler ve çöl zeminine demir çığı gibi yağdılar; içlerindeki herkes ölü, ölü, ölüydü.</p>

  <p><br class="chapter" /></p>

  <p class="normal1">Öğleyin durdular. Hattın sonu, dedi Michael lokomotifi durdururken. Billie’nin gösterdiği haritalara göre, raylar Caliente kasabasında son buluyordu. Trenle buraya kadar gelebildikleri için şanslıydılar. Ne kadar kaldı? diye sordu Peter. Aşağı yukarı dört yüz kilometre, dedi Michael. Şu sıradağları görüyor musun? Ön camdaki aralıktan dışarıyı gösteriyordu. Orası Utah.</p>

  <p class="normal1">Trenden indiler. Bir çeşit tren bakım istasyonundaydılar, her yerde raylar vardı, üzerlerinde terk edilmiş vagonlar – lokomotifler, tankerler, açık vagonlar görülüyordu. Buranın toprağı daha nemliydi; uzun otlarla kavaklar vardı ve hafif bir rüzgâr havayı serinletiyordu. Civarda su akıyordu; kuş sesleri duyuyorlardı.</p>

  <p class="normal1">“Anlamıyorum” dedi Alicia dinginliği bozarak. “Nereye gitmeyi umuyorlardı ki?”</p>

  <p class="normal1">Peter artık peşlerinde virallerin olmadığı anlaşılınca trende uyumuştu ve şafakta uyandığında yerde, Theo’yla Maus’un yanında cenin pozisyonunda yattığını fark etmişti. Michael gece boyunca uyumamıştı, ama herkes son birkaç günün olaylarının yorgunluğunu eninde sonunda hissetmişti. Olson’a gelince: Belki uyumuştu, ama Peter sanmıyordu. Adam kimseyle konuşmamıştı ve şimdi lokomotifin yanında, yerde oturup donuk gözlerle boşluğa bakıyordu. Peter ona Mira’dan bahsedince adam ayrıntıları sormamıştı, kafa sallayıp “Haber verdiğin için sağ ol” demekle yetinmişti.</p>

  <p class="normal1">“Nereye olursa” diye karşılık verdi Peter bir an duraksadıktan sonra. Ne hissettiğine emin değildi. Dün gecenin –Barınak’ta geçirdiği dört uzun günün– olayları hastayken gördüğü bir rüya gibi geliyordu. “Nereye olursa... gideceklerdi bence.”</p>

  <p class="normal1">Amy gruptan ayrılıp araziye girmişti. Rüzgârda sallanan otların arasında yürümesini seyrettiler.</p>

  <p class="normal1">“Yaptığı şeyin farkında mı sence?” diye sordu Alicia.</p>

  <p class="normal1">Kuplörü patlatan Amy olmuştu. Düğme motor kompartımanının arkasındaydı. Michael düğmenin bir dizel yakıtı veya kerosen deposuna bir çeşit ateşleyiciyle bağlandığını tahmin ediyordu. Bu kadarı yeterliydi. Vagonların devrilme ihtimaline karşı bir güvenlik mekanizması. Düşününce mantıklı geliyor, demişti Michael.</p>

  <p class="normal1">Peter’a da mantıklı geliyordu. Ama Amy’nin ne yapacağını nereden bildiğini veya düğmeye neden bastığını hiçbiri açıklayamıyordu. Diğer her şeyi gibi eylemleri de sıradan insan idrakinin ötesinde gibiydi. Ama bir kez daha onun sayesinde hayatta kalmışlardı.</p>

  <p class="normal1">Peter onu uzun uzun seyretti. Kız beline kadar gelen otların arasında salınıyor gibiydi; iki yanından sarkmış elleri otların tüylü uçlarına sürtünüyordu. Peter Hastane’de olanları günlerdir düşünmüyordu; ama şimdi otların arasında yürüyen Amy’ye bakarken o tuhaf geceyi anımsadı. Amy’nin Babcock’ın karşısında dururken ona ne söylediğini merak etti. Amy iki dünyaya birden aitti sanki ve Peter bu dünyaların sadece birini görebiliyordu; ve yolculuklarının anlamı görünmeyen dünyada gizliydi.</p>

  <p class="normal1">“Dün gece bir sürü insan öldü” dedi Alicia.</p>

  <p class="normal1">Peter derin bir soluk aldı. Güneşe karşın birden üşüdü. Hâlâ Amy’ye bakıyordu, ama zihninde Mira’yı görüyordu – kızın trenin çatısına yapışmış bedenini, viralin elinin uzanıp onu aşağı çekmesini. Gözden kaybolan kızın düşerken attığı çığlıklar.</p>

  <p class="normal1">“Bence onlar epeydir ölüydüler zaten” dedi Peter. “Kesin olan bir şey var: Burada kalamayız. Bakalım nelerimiz var.”</p>

  <p class="normal1">Geride kalan şeyleri lokomotifin yanına, yere dizdiler. Çok şey yoktu: yarım düzine pompalı tüfek, içlerinde birkaç mermi bulunan iki tabanca, bir otomatik tüfek, tüfeğin iki yedek şarjörü, yirmi beş pompalı tüfek mermisi, altı bıçak, bidonlar içinde otuz beş litre civarı su, ayrıca trenin deposundaki su, bin litre civarı dizel yakıtı –ama taşıyacak araç yoktu–, iki muşamba, üç kutu kükürtlü kibrit, ilkyardım kutusu, bir gaz lambası, Sara’nın günlüğü –kulübeden çıkarlarken sırt çantasından alıp kazağının içine tıkıştırmıştı– vardı. Aralarında yiyecek bir şey bulunmuyordu. Hollis civarda muhtemelen av hayvanı bulunduğunu söyledi; cephane harcamamaları gerekiyordu, ama tuzaklar kurabilirlerdi. Belki de Caliente’de yiyecek bulurlardı.</p>

  <p class="normal1">Theo lokomotifin zemininde uyuyordu. Yaşadıklarını anımsayabildiği kadarıyla özetlemişti –alışveriş merkezindeki saldırıya, sonra hücrede geçirdiği zamana, mutfaktaki kadına, Theo’nun uyumamaya çalışmasına ve Peter’ın artık Jude olduğuna neredeyse emin olduğu adamın sinir bozucu ziyaretlerine dair bölük pörçük anılarını anlatmıştı– ama konuşmakta zorlandığı belliydi ve sonunda öyle derin bir uykuya dalmıştı ki Sara, telaşa kapılan Peter’ı ağabeyinin hâlâ nefes aldığına ikna etmek zorunda kalmıştı. Mausami’nin bacağındaki yara kızın öne sürdüğünden daha ağır olsa da hayati tehlike arz etmiyordu. Mermi –veya büyük ihtimalle bir pompalı tüfek mermisi kovanının parçası– üst uyluğunu sıyırmış, tüyler ürpertici bir kanlı yarık açmıştı. Sara dün gece ilkyardım kutusundan iğne iplik almıştı ve yarayı dikip lokomotifin küçük tuvaletinin lavabosunun altında buldukları bir şişe alkolle temizlemişti. Maus’un epey canı yanmıştı herhalde, ama kız metanetle susmuştu, Theo’nun elini sımsıkı tutarak dişlerini gıcırdatmıştı. Sara yara temiz tutulduğu sürece sorun çıkmayacağını söylemişti. Hatta şanslıysa Mausami bir iki gün içinde yürüyebilirdi.</p>

  <p class="normal1">Nereye gidecekleri sorusuyla karşı karşıyaydılar. Bunu soran Hollis’ti ve Peter afallamıştı; başta belirledikleri güzergâhtan vazgeçme fikri aklına bile gelmemişti. Colorado’da onları bekleyen şeyin ne olduğunu öğrenmeleri gerektiğini her zamankinden de fazla hissediyordu ve artık dönmek için çok geç gibi geliyordu. Ama Hollis’in haklı olduğunu kabul etmek zorundaydı. Theo, Finn ve önce Alicia’nın, şimdi de Mausami’nin Liza Chou olduğunu öne sürdükleri kadın – hepsi de Koloni’dendiler. Virallere bir şey oluyordu –bu <span class="ideitalik">kesindi</span>–; insanları canlı istiyorlardı anlaşılan. Dönüp diğerlerini uyarmalı mıydılar? Hem Mausami – bacağı iyileşse bile yola yürüyerek devam edebilir miydi gerçekten? Taşıtları yoktu ve cephaneleri çok azdı; yolda yiyecek bulabilirlerdi herhalde, ama bunun için yavaşlamak zorunda kalacaklardı ve yakında dağlara çıkacaklardı, oralarda arazi koşulları çok daha çetin olacaktı. Hamile bir kadının ta Colorado’ya kadar yürümesini bekleyebilirler miydi? Hollis bunları sorulmaları gerektiği için sorduğunu söyledi; kendi fikrinin ne olduğuna emin değildi. Öte yandan, epey yol kat etmişlerdi. Babcock –her ne ise– hâlâ yaşıyordu, Çokluk da. Geri dönmenin de riskleri vardı.</p>

  <p class="normal1">Lokomotifin yanında, yerde oturan yedi kişi –Theo hâlâ trende uyuyordu– seçeneklerini tartıştılar. Peter yola çıktıklarından beri ilk kez grupta kararsızlık sezdi. Askeri sığınak ve içindeki bolluk onlara güvenlik hissi vermişti – belki yanlış bir histi, ama onları yola devam etmeye teşvik etmişti. Şimdiyse, silahlarını ve taşıtlarını yitirmiş, yiyeceksiz kalmış ve bilmedikleri bir çölün dört yüz kilometre içindeyken, Colorado’ya ulaşmak çok daha zor görünüyordu. Barınak’taki olaylar hepsini sarsmıştı; yolda başka insanların onlara sorun çıkarabileceğini ve Babcock gibi bir varlıkla –bir viraldi ama aynı zamanda çok daha fazlası gibiydi, diğerlerini yönetme gücüne sahipti– karşılaşabileceklerini hiç düşünmemişlerdi.</p>

  <p class="normal1">Alicia’nın yola devam etmek istediğini söylemesi şaşırtıcı değildi, Mausami’nin de – Peter onun sırf Alicia’nın kendisinden daha güçlü olmadığını kanıtlamak için öyle söylediğini düşündü. Caleb grubun kararına uyacağını söyledi, ama bunu söylerken gözlerini Alicia’dan ayırmadı; oylama yapılırsa Alicia’nın tarafını tutacaktı. Michael da yola devam etmekten yana olduğunu söyledi ve herkese Koloni’nin bataryalarının bozulmaya başladığını hatırlattı. Tek gerçek umutlarının Colorado’dan gelen mesaj olduğunu düşünüyordu – hele şimdi, Barınak’ı görmelerinden sonra.</p>

  <p class="normal1">Geriye Hollis’le Sara kalmıştı. Hollis belli ki dönmeleri gerektiğini düşünüyordu. Ama bunu açıkça söylememesi, tıpkı Peter gibi onun da kararın oybirliğiyle alınması gerektiğine inandığını gösteriyordu. Yanında, trenin gölgesinde, kıvrılmış bacaklarının üstünde oturan Sara ise daha kararsız görünüyordu. Araziye kısık gözlerle bakıyordu; Amy orada, otların arasında tek başına nöbet tutmayı sürdürüyordu. Peter saatlerdir Sara’nın sesini duymadığını fark etti.</p>

  <p class="normal1">“Şimdi birazını hatırlıyorum” dedi Sara bir an sonra. “Viralin beni kaçırmasını. Bölük pörçük ama.” Ürperircesine omuz silkince Peter kadının bu konudan daha fazla bahsetmeyeceğini anladı. “Hollis haksız değil. Ve sen Maus, yolculuk yapacak halde değilsin, ne dersen de. Ama Michael’a katılıyorum. Oyumu soruyorsan Peter, yola devam edelim derim.”</p>

  <p class="normal1">“Yani devam ediyoruz.”</p>

  <p class="normal1">Sara, Hollis’e baktı; adam başıyla onayladı. “Evet. Devam ediyoruz.”</p>

  <p class="normal1">Diğer mesele Olson’dı. Peter o adama hâlâ güvenmiyordu ve her ne kadar kimse bunu açıkça söylemese de, Olson bir riskti – en azından intihar etmesi riski vardı. Tren durduğundan beri lokomotifin yanında oturuyordu, geldikleri yöne dalgınca bakıyordu. Arada sırada parmaklarını toprakta gezdiriyor, bir avuç toprak alıyor ve parmaklarının arasından kayıp dökülmesini seyrediyordu. Hiçbiri çok da iyi olmayan seçeneklerini değerlendiren bir adam gibiydi ve Peter onun neler düşündüğünü tahmin ediyordu.</p>

  <p class="normal1">Toplanırlarken Hollis, Peter’ı kenara çekti. Artık bütün pompalı tüfekler ve otomatik tüfek muşambalardan birinin üstünde, cephane yığınlarının yanındaydı. Geceyi trende geçirmeye –orası herhangi bir yer kadar güvenliydi– ve sabahleyin yola çıkmaya karar vermişlerdi.</p>

  <p class="normal1">“Onu ne yapalım?” diye sordu Hollis usulca, başıyla Olson’ı göstererek. Hollis tabancalardan birini tutuyordu; diğeri Peter’daydı. “Burada bırakamayız.”</p>

  <p class="normal1">“Bizimle gelir herhalde.”</p>

  <p class="normal1">“Gelmek istemeyebilir.”</p>

  <p class="normal1">Peter bunu bir an düşündü. “Boşver onu” dedi sonunda. “Yapabileceğimiz bir şey yok.”</p>

  <p class="normal1">Vakit ikindiydi. Caleb’la Michael lokomotifin arka kompartımanında buldukları bir hortumu alarak, arka taraftaki tanklardan su çekmeye gitmişlerdi. Peter dönünce Caleb’ın trenin altındaki, yaklaşık bir metrekarelik bir menteşeli paneli incelediğini gördü.</p>

  <p class="normal1">“Bu ne?” diye sordu Michael’a.</p>

  <p class="normal1">“Bir erişim paneli. Zeminin altındaki dar bir aralığa açılıyor.”</p>

  <p class="normal1">“İçinde kullanabileceğimiz bir şeyler var mı?”</p>

  <p class="normal1">Michael hortumla uğraşırken omuz silkti. “Bilmem. Kendin bak.”</p>

  <p class="normal1">Caleb diz çöküp kolu çevirdi. “Sıkışmış.”</p>

  <p class="normal1">Beş metre öteden seyreden Peter cildinin karıncalandığını hissetti. Kaskatı kesildi. Gözlerini dört açmıştı. “Pabuç...”</p>

  <p class="normal1">Panel birden açılınca Caleb geriye devrildi. İçeriden birisi çıktı.</p>

  <p class="normal1">Jude.</p>

  <p class="normal1">Herkes silahına davrandı. Jude sendeleyerek önlerine geçerken bir tabancayı kaldırdı. Yüzünün yarısı parçalanmıştı, kanlı etleri ve parlak kemikleri görünüyordu; gözlerinden birinin yerinde karanlık bir delik vardı. O upuzun anda tamamen inanılmaz bir varlık gibiydi, yarı ölü ve yarı canlıydı.</p>

  <p class="normal1">“Lanet olası pislikler!” dedi Jude öfkeyle.</p>

  <p class="normal1">Tam Caleb silahını çekerek karşısına geçerken Jude ateş etti. Göğsüne mermi saplanan delikanlı geriye savruldu. Aynı anda Peter’la Hollis silahlarının tetiklerini çekip ateş ettiler; Jude’un bedeni çılgın bir dansa başladı.</p>

  <p class="normal1">Tabancaları boşaldıktan sonra Jude yere yığıldı.</p>

  <p class="normal1">Caleb yerde sırtüstü yatıyordu, bir eli merminin giriş deliğinin üstündeydi. Göğsü hafifçe inip kalkıyordu. Alicia onun yanına çömeldi hemen.</p>

  <p class="normal1">“Caleb!”</p>

  <p class="normal1">Delikanlının parmaklarının arasından kan sızıyordu. Bulutsuz gökyüzüne çevrili gözleri çok yaşlıydı. “Ah, hassiktir” dedi gözlerini kırpıştırarak.</p>

  <p class="normal1">“Sara, bir şeyler yap!”</p>

  <p class="normal1">Delikanlının yüzüne ölüm yayılmaya başlamıştı. “Ah” dedi. “Ah.” Sonra hareketsiz kaldı.</p>

  <p class="normal1">Sara ağlıyordu, herkes ağlıyordu. Sara, Alicia’nın yanında diz çöküp onun dirseğine dokundu. “O öldü Lish.”</p>

  <p class="normal1">Alicia gözlerini öfkeyle Sara’ya çevirdi. “Öyle deme!” Delikanlının gevşek bedenini kendine çekti. “Caleb, beni dinle! Gözlerini aç! Çabuk gözlerini aç!”</p>

  <p class="normal1">Peter onun yanına çömeldi.</p>

  <p class="normal1">“Ona söz vermiştim” dedi Alicia, Caleb’a sarılarak. “Ona söz vermiştim.”</p>

  <p class="normal1">“Biliyorum.” Peter’ın aklına söyleyecek başka bir söz gelmemişti. “Hepimiz biliyoruz. Haydi. Bırak onu artık.”</p>

  <p class="normal1">Peter cesedi Alicia’nın kollarından yavaşça kurtardı. Caleb’ın gözleri kapalıydı, tozlarda yatan vücudu hareketsizdi. Ayağında hâlâ sarı lastik pabuçları vardı –birinin bağcığı çözülmüştü–, ama Caleb’ın kendisinden eser yoktu. Caleb gitmişti. Uzun bir an boyunca kimse konuşmadı. Sadece kuş sesleri, otları eğen rüzgârın sesi ve Alicia’nın boğuk nefesi duyuluyordu.</p>

  <p class="normal1">Sonra birden Alicia ayağa fırladı, Jude’un yerde yatan tabancasını kaptı ve Olson’ın oturduğu yere gitti. Gözlerinde hiddet vardı. Tabanca devasaydı, uzun namlulu bir altıpatlardı. Olson başını kaldırıp tepesinde beliren karanlık figüre gözlerini kısarak bakarken Alicia geri çekilip adamın yüzüne tabancanın kabzasıyla vurdu, onu sırtüstü yere serdi, başparmağıyla horozu çekti ve Olson’ın kafasına nişan aldı.</p>

  <p class="normal1">“Canın cehenneme!”</p>

  <p class="normal1">“Lish...” Peter ellerini kaldırarak Alicia’ya yaklaştı. “Caleb’ı o öldürmedi. Tabancayı indir.”</p>

  <p class="normal1">“Jude’un öldüğünü görmüştük! Hepimiz gördük!”</p>

  <p class="normal1">Olson’ın burnundan kan sızıyordu. Adam kendini korumaya veya uzaklaşmaya çalışmıyordu. “Onlardan biriydi.”</p>

  <p class="normal1">“Onlardan biri mi? Nasıl yani? Üstü kapalı konuşmandan bıktım. Açık konuşsana be adam!”</p>

  <p class="normal1">Olson yutkundu, dudaklarındaki kanı yaladı. “Yani... onlara dönüşmemişti ama onlardan biriydi.”</p>

  <p class="normal1">Alicia’nın altıpatların kabzasını tutan elininin eklemleri bembeyazdı. Peter onun ateş edeceğini anladı. Onu durdurmak imkânsız gibiydi; Alicia ateş edecekti.</p>

  <p class="normal1">“İstersen ateş et.” Olson’ın yüzü ifadesizdi; kendi canını umursamıyordu. “Fark etmez. Babcock gelecek. Göreceksin.”</p>

  <p class="normal1">Namlu Alicia’nın hiddeti yüzünden titremeye başlamıştı. “Caleb önemliydi! Senin o lanet olası Barınak’ının tamamından daha değerliydi o! Hayatta hiç kimsesi yoktu! Ona göz kulak oluyordum! Ona göz kulak oluyordum!”</p>

  <p class="normal1">Alicia hayvan gibi, acıyla uludu ve sonra tetiği çekti – ama tabanca patlamadı. Düşen horozun sesi duyuldu sadece. “Lanet olsun!” Alicia tetiği tekrar tekrar çekti; tabanca boştu. “<span class="ideitalik">Lanet olsun! Lanet olsun! Lanet olsun!</span>” Sonra Peter’a döndü, işe yaramaz tabancayı elinden bıraktı, Peter’ın göğsüne yaslandı ve hüngür hüngür ağladı.</p>

  <p><br class="chapter" /></p>

  <p class="normal1">Sabahleyin Olson gitmişti. İzler kanala uzanıyordu; Peter adamın nereye gittiğini tahmin ediyordu.</p>

  <p class="normal1">“Peşine düşsek mi?” diye sordu Sara.</p>

  <p class="normal1">Boş trenin yanında durmuş, son hazırlıkları tamamlıyorlardı.</p>

  <p class="normal1">Peter hayır anlamında kafa salladı. “Buna gerek yok bence.”</p>

  <p class="normal1">Caleb’ı gömdükleri yerde, bir kavağın gölgesinde toplandılar. Michael trenden söktüğü bir metal levhanın üzerine bir tornavidanın ucuyla yazı yazdıktan sonra, sac çivileriyle ağaca çakmıştı.</p>

  <p><br class="chapter" /></p>

  <p class="ortayazi"><span class="idebold">CALEB JONES</span><br class="chapter" />
  <span class="idebold">PABUÇ</span><br class="chapter" />
  <span class="idebold">BİZDEN BİRİ</span></p>

  <p><br class="chapter" /></p>

  <p class="normal1">Amy hariç herkes oradaydı; kız uzun otların arasında duruyordu. Peter’ın yanında Maus’la Theo vardı. Mausami, Michael’ın bir boru parçasından yaptığı koltuk değneğine yaslanıyordu; Sara onun yarasını inceledikten sonra yola devam edebileceğini, ama kendini çok zorlamamaması gerektiğini söylemişti. Theo bütün gece uyumuştu, şafakta uyanmıştı ve şimdi daha iyi görünmese de en azından kendini toplayacakmış gibiydi. Ama onun yanında duran Peter, ağabeyindeki bir eksikliği hissediyordu; adamın içindeki bir şey değişmişti, kırılmıştı ya da alıp götürülmüştü. O hücrede ondan bir şey çalınmıştı. O rüyada. Babcock’lı rüyada.</p>

  <p class="normal1">Ama Peter en çok Alicia için kaygılanıyordu. Alicia mezarın ayakucunda Michael’la birlikte duruyordu, bir pompalı tüfeği göğsüne bastırıyordu, yüzü ağlamaktan şişmişti. Uzun süre, günün geri kalanı ve gece boyunca neredeyse hiç konuşmamıştı. Başkaları onun sadece Caleb’ın yasını tuttuğunu sanabilirdi, ama Peter gerçeği biliyordu. Evet, Alicia o çocuğu severdi ve bunun etkisi vardı. Caleb’ı hepsi severdi ve yokluğu sadece tuhaf değil yanlış geliyordu, sanki bir parçaları kesilip atılmıştı. Ama Peter’ın şimdi Alicia’nın gözlerinde gördüğü şey daha derin bir tür acıydı. Caleb’ın ölmesi Alicia’nın suçu değildi ve Peter bunu ona söylemişti. Yine de Alicia, Caleb’ı korumayı başaramadığına inanıyordu. Olson’ı öldürmek hiçbir şeyi çözmezdi, gerçi Peter onun ölmesinin iyi olabileceğini düşünüyordu içten içe. Belki de bu yüzden Jude’un silahını Alicia’nın elinden almaya pek çalışmamıştı; aslında hiç çalışmamıştı.</p>

  <p class="normal1">Peter ağabeyinin konuşmasını, günü başlatacak emri vermesini alışkanlık yüzünden beklediğini fark etti. Ağabeyi konuşmayınca Peter sırt çantasını omzuna asıp konuştu.</p>

  <p class="normal1">“Eh” dedi boğuk sesle, “yola çıksak iyi olur herhalde. Gün ışığından faydalanalım.”</p>

  <p class="normal1">“Etrafta kırk milyon duman var” dedi Michael kasvetle. “Yaya gidersek şansımız nedir ki?”</p>

  <p class="normal1">O zaman Amy halkaya girdi.</p>

  <p class="normal1">“Yanılıyor” dedi.</p>

  <p class="normal1">Bir an kimse konuşmadı. Hiçbiri nereye bakacağını bilemez gibiydi –Amy’ye ve birbirlerine bakıyorlardı–, afallamış gözlerinde hayret vardı.</p>

  <p class="normal1">“<span class="ideitalik">Konuşabiliyor</span> mu?” dedi Alicia.</p>

  <p class="normal1">Peter hemen Amy’ye yaklaştı. Amy’nin sesini duyduktan sonra kızın yüzü farklı geliyordu artık. Amy sanki birden aralarına tamamen katılıvermişti.</p>

  <p class="normal1">“Ne dedin?”</p>

  <p class="normal1">“Michael yanılıyor” dedi kız. Sesi kadın ve çocuk sesi karışımıydı. Kitap okurcasına tonlamasız konuşuyordu. “Kırk milyon tane yok.”</p>

  <p class="normal1">Peter gülse mi, ağlasa mı bilemedi. Onca şeyden sonra, kız şimdi konuşuyordu!</p>

  <p class="normal1">“Amy, neden daha önce bir şey demedin?”</p>

  <p class="normal1">“Üzgünüm. Konuşmayı unutmuştum.” Kız bu düşünceye kafa yorarcasına kaşlarını çattı. “Ama şimdi hatırladım.”</p>

  <p class="normal1">Herkes tekrar sustu; kıza hayretle baktılar.</p>

  <p class="normal1">“Peki, kırk milyon tane yoksa” dedi Michael, “kaç tane var?”</p>

  <p class="normal1">“On iki” dedi Amy.</p>
</body>
</html>
