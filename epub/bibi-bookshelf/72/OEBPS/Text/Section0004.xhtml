<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/Style0001.css" rel="stylesheet" type="text/css" />
</head>

<body>
  <h1>Signora</h1>

  <p>Nora O'Donoghue uzun yıllar Sicilya'da yaşamıştı. Bu süre boyunca ülkesinden hiç mektup almamıştı.</p>

  <p>Yine de sıcak, masmavi gökyüzünün altında daracık sokakta kendisine doğru ilerleyen il postino'ya<a href="../Text/Section0002.xhtml#n1" id="n1d"><sup>[1]</sup></a> her gördüğünde umut dolu gözlerle bakmaktan kendini alamazdı. Nora, her ayın birinde ailesine iyi olduğunu bildiren bir mektup yazardı, ama İrlanda'dan ona hiç mektup gelmezdi. Sonra karbon kâğıdı satın almaya karar verdi. Kâğıt, kalem, zarf satan dükkândaki satıcıya karbon kâğıdım anlatmak başlı başına bir sorun olmuştu... Daha önce yazdıklarını yalanlamaktan korktuğu için neler yazdığını iyice bilmek istiyordu. Ailesine mektuplarda anlattığı hayat baştan sona yalan olduğundan en azından aynı yalanları söylemeye çalışıyordu. Onlar hiç cevap yazmıyorlardı, ama gönderdiği mektupları okudukları kesindi. İç çekerek mektubu elden ele geçirdiklerine, kaşlarını kaldırarak, başlarını sallayarak okuduklarına emindi.</p>

  <p>"Zavallı inatçı Nora" diyorlardı... "Kendini ve hayatını nasıl rezil ettiğini göremeyen aptal kız, zararın neresinden dönülse kâr olduğunu anlamayan, yaptığı yanlışı kabul edip ülkesine dönmeye bir türlü karar veremeyen Nora..."</p>

  <p>- Onunla öteden beri mantıklı konuşmaya imkân yoktu, diyordu annesi.</p>

  <p>Babası da, "Çoktandır yardım edilecek halde değildi. Pişman olduğunu da sanmıyorum" diyordu. Çok dindar biriydi babası, onun gözünde Mario'yla evlilik dışı ilişki kurması, evlenmeyeceğini bile bile onun peşinden ücra bir köşede, ufacık bir köy olan Annunziata'ya kadar gitmesinden daha büyük bir günahtı.</p>

  <p>Nora, ailesinin onunla asla ilişki kurmayacağını baştan bilseydi belki de Mario'yla evlendiğini söylerdi. Hiç olmazsa yaşlı babasını Tanrı'yla karşılaştığında kızının evlilik dışı bir ilişki yaşadığını itiraf zorunda kalma korkusundan kurtarır ve babasının rahat uyumasını sağlardı.</p>

  <p>Doğruyu söylemek gerekirse aslında Mario ailesiyle baştan beri açık yüreklilikle konuştuğu için yalan söylemesine olanak bırakmamıştı.</p>

  <p>- Kızınızla evlenmeyi çok isterdim, demişti o kocaman, kara gözlerini bir annesine bir babasına çevirerek. Ama ne yazık ki... ne yazık ki olamaz. Ailem Gabriella'yla evlenmemi istiyor. Onun ailesi de bunu istiyor. Bizler Sicilyalıyız. Ailelerimizin isteğine karşı çıkamayız. İrlanda'da da durum aynı değil mi? Ailesinden anlayış beklemiş, ufak da olsa bir onay alacağını ummuştu.</p>

  <p>Aslında kızlarıyla iki yıl Londra'da birlikte yaşamıştı. Günün birinde karşılarında Nora'nın annesini ve babasını bulmuşlardı. Mario davranışını beğeniyor, son derece açık sözlü olduğunu söyleyerek "Daha ne istiyorlar" diye soruyordu.</p>

  <p>Onların tek isteği kızlarının hayatından çıkıp gitmesiydi.</p>

  <p>Nora'nın İrlanda'ya geri dönmesini ve hayatındaki bu talihsiz olayı kimsenin duymamasını istiyorlardı.</p>

  <p>Nora ise ailesinin isteklerini anlayışla karşılıyordu. "Yıl 1969 olsa bile küçük bir şehirde yaşadıklarını unutmamak gerekir" diyordu. Onlar için Dublin'e gelmek büyük bir serüvendi. Bu insanların gözünde kızlarının Londra'da günah içinde yaşadıktan sonra bir erkeğin peşine takılıp Sicilya'ya gitmesi kadar korkunç ne olabilirdi?</p>

  <p>Bu sorunun yanıtı ailesinin gerçek bir şoka girmesi ve hiçbir mektubuna cevap vermesi olmuştu.</p>

  <p>Nora, annesini ve babasını gerçekten affetmişti. Ama iki kız kardeşi ile iki erkek kardeşini affedemiyordu. Onlar gençti; her ne kadar evlendikleri insanlar hayatı öğrenmemiş olduklarını kanıtlıyorsa da en azından aşk denen şeyin ne olduğunu bilmeleri gerekirdi. Birlikte büyümüşlerdi, o ücra, ufak kasabadan kurtulmak için birlikte çabalamışlardı. Annelerinin yumurtalıkları alındığında birlikte korkmuşlar, babaları buzda kayıp düşünce birlikte üzülmüşlerdi. Hep geleceği düşünerek anneleri veya babaları tek başına kalırsa ne yapacaklarını tartışmışlardı. İkisi de tek başına yaşayacak yapıda değil, yalnız yaşayamaz, diye karar vermişlerdi. Küçük çiftliği satıp hayatta kalanı Dublin yakınlarında ufak bir apartman katına yerleştirmeye karar vermişlerdi.</p>

  <p>Nora Sicilya'ya yerleşince o plan bozulmuştu. "Desteğimi yüzde yirmi azalttım" diyordu. Hiç evlenmediğinden kardeşleri, ilerde tek başına kim kalırsa Nora'nın ona bakacağından emindiler. Öyleyse Sicilya'ya gitmekle desteğini yüzde yüz çekmiş oluyordu. Onlardan hiç haber almayışının belki de gerçek nedeni buydu. "Annem veya babam hastalanmış olsa veya biri ölse herhalde haber verirler" diye düşünüyordu.</p>

  <p>Zaman zaman bundan bile kuşku duyuyordu. Onlardan o kadar uzaklaşmıştı ki... Ölmüştü sanki. Arkadaşlarından birine sormaya karar verdi. Oteldeyken birlikte çalıştığı güvenilir arkadaşı Brenda'ya. Brenda arada sırada O'Donoghue'ları ziyaret ediyordu. Nora'nın ne kadar aptalca davrandığı konusunda ailesiyle bir olup baş sallamak Brenda'ya hiç zor gelmiyordu. Geceler boyu, Nora'ya Mario'nun peşinden Annunziata denilen o köye gitmemesi için yalvaran, onu uyaran, tehdit eden Brenda değil miydi? Köyde karşısına çıkacak iki ailenin öfkesiyle başa çıkamayacağını söyleyen o değil miydi?</p>

  <p>Nora'nın ailesi memleketini terk eden kızlarıyla görüştüğünü bilmedikleri için Brenda'yı evlerine kabul etmekten çekinmiyorlardı. Nora da yeni doğan yeğenlerini, çiftliğe eklenen binayı, satılan üç dönüm arsayı, aile otomobilinin arkasına alınan karavanı Brenda'nın mektuplarından öğreniyordu. Brenda ne kadar televizyon seyrettiklerini de çocukların Noel'de annelerine hediye ettikleri mikrodalga fırını da anlatıyordu. Daha doğrusu reddedilmemiş çocukların...</p>

  <p>Brenda, Nora'nın ailesini mektup yazmaya zorlamaya çalışıyordu. Nora'nın haber almaktan ne kadar mutlu olacağını söylüyordu. "Kim bilir kendini ne kadar yalnız hissediyordur" demişti. Ama annesi gülerek, "Yok canım. Ne yalnızlığı... Annunziata'da muhteşem bir yaşamı olan Lady Nora'nın yalnızlık hissettiğini de nereden çıkardın? O, insanların gözünde bütün İrlanda'nın haysiyetini yerle bir etti ama, kraliçeler gibi yaşıyor işte" demişti.</p>

  <p>Brenda eskiden gülünç bulup alay ettikleri biriyle evliydi. Çoktan unuttukları bir nedenle adama Yastık Yüzü diye ad takmışlardı. Çocuklan olmamıştı, ikisi de aynı lokantada çalışıyordu. Patrick -Yastık Yüzü'nün gerçek adı Patrick'ti- aşçıydı, Brenda da yönetici. Lokantanın sahibi başka bir ülkede yaşıyordu ve yönetimi ikisine bırakmış olmaktan memnundu. "Parasal yükümlülük taşımadan sanki sahibi bizmişiz gibi" diye yazmıştı Nora'ya. Brenda, mektuplarında çok mutlu görünüyordu, ama Nora gibi yalan söylemediğinden nasıl emin olunabilirdi?.</p>

  <p>Nora Brenda'ya da gerçekleri anlatmıyordu. Doğduğu İrlanda köyünden çok daha ufak bir yerde geçirdiği yıllardan, piazza'nın<a href="../Text/Section0002.xhtml#n2" id="n2d"><sup>[2]</sup></a> karşısında oturan adamın aşkından, onu görmek için başvurduğu yalanlardan, adama duyduğu tutkudan ve adamın yıllar geçtikçe onu görmek için daha az çaba harcamaya başladığından söz etmiyordu.</p>

  <p>Annunziata adlı köyün güzelliğini, siyah ferforje balkonlu bembeyaz evlerini, her evin nasıl sardunya veya zambaklarla dolu saksılarla süslü olduğunu anlatıyordu. "Bizdeki gibi bir iki saksı değil, çiçek taşan bir sürü saksı" diyordu. Sonra köyün kapısını, orada durup nasıl vadiyi seyrettiğini anlatırdı. "Kilisenin seramikleri öylesine ünlü ki" diyordu, "Her gün onları görmeye gelenlerin sayısı artıyor."</p>

  <p>Mario ile Gabriella köyün tek otelini işletiyorlardı. Son zamanlarda turistlere öğle yemeği de vermeye başlamışlardı. Sonuç çok başarılıydı. Bu gelişmelerden, kart ve kilise resimlerini kilisede satan o sevimli Signora Leone ile Annunziata yazılı toprak tabaklar ve çanaklar yapan Nora'nın yakın arkadaşları Paolo ve Gianna da çok memnundu. Sonra yol kenarında sepetlerde portakal ve çiçek satanlar da vardı. Nora bile yaptığı dantelli mendilleri ve masa örtülerini satarak veya İngilizce konuşanlara rehberlik yaparak turistlerden yararlanıyordu. Onları kiliseye götürüyor, tarihçesini anlatıyor, savaşların ve eski Roma kentlerinin yerlerini gösteriyor, asırlar önce yörede yaşanan maceralardan söz ediyordu.</p>

  <p>Brenda'ya Mario ve Gabriella'nın beş çocuğu olduğundan hiç söz etmemişti. Onların piazza'nın karşı tarafından o kocaman, kara gözleriyle nasıl ciddi ciddi baktıklarını anlatmamıştı. Kim olduğunu, ondan neden korkup nefret etmeleri gerektiğini bilmedikleri halde, komşuları veya arkadaşlarından farklı olduğunu anlayacak kadar bilmiş o çocuklardan hiç söz etmemişti.</p>

  <p>Brenda ile Yastık Yüzü'nün çocukları yoktu. Bu yüzden babalarının otelinin basamaklarında, karşıdaki küçük odanın penceresinde dikiş dikerek olup bitenleri gözleyen Signora'ya bakan asık suratlı, yakışıklı Sicilyalı çocuklar hiç ilgilerini çekmezdi.</p>

  <p>Annunziata'da ona böyle diyorlardı... Sadece Signora... Geldiğinde dul olduğunu söylemişti. Aslında gerçek adına, Nora'ya o kadar benziyordu ki... sanki adı baştan Signora olmalıydı gibi geliyordu.</p>

  <p>Gerçekten ona önem veren, nasıl yaşadığını gerçekten merak eden kimse yoktu. Böyle biri olsaydı yine de köyde nasıl yaşadığını anlatması zor olurdu. İrlanda'da olsa küçümseyeceği bir köyde... Sineması, dans salonu, süpermarketi olmayan, düzensiz işleyen otobüs gelse bile en yakın yerin çok uzak olduğu bir köy...</p>

  <p>Oysa bu köyün her taşım seviyordu, çünkü Mario burada yaşıyor, burada çalışıyor ve bu köyün otelinde şarkı söylüyordu. Çocuklarını bu köyde büyütüyor ve pencerede oturmuş dikiş diken Signora'ya bu köyde selam veriyordu. Nora ise yılların nasıl geçtiğini fark etmeden, zarif bir biçimde başım eğerek selamım yanıtlıyordu. 1969 yılında Londra'da sona eren o şehvet dolu yıllar da Mario ve Signora dışında herkes tarafından unutulup gidiyordu...</p>

  <p>Mario da o yılları özlem, pişmanlık ve sevgiyle anıyor olmalıydı. Öyle olmasa Nora'nın verdiği anahtarla usulca kapıyı açıp yatağına gelir miydi? Karısının uyumasını bekleyip o sessiz meydanı geçer miydi?... Ay ışığı olduğunda gelmeyeceğinden emindi. Ay ışığında piazza'yı geçen adamı görecek o kadar göz vardı ki... O gözler Mario'nun karısının yanından çıkıp o yabancı kadına gittiğini anlardı. Şu vahşi bakışlı, uzun kızıl saçlı yabancıya...</p>

  <p>Signora zaman zaman "Acaba gerçekten deli miyim" diye sorardı kendine? Ailesinin ve Annunziatalıların düşündükleri doğru olabilir miydi?</p>

  <p>Başka kadınlar erkeği terk ederlerdi. Bu kesindi... Sevgileri yok olunca ağlarlar sonra hayatlarına devam ederlerdi.</p>

  <p>Nora, 1969 yılında henüz yirmi dört yaşındaydı. Otuzlu yaşlarını dikiş dikerek, gülümseyerek ve İtalyanca konuşarak geçirmişti. Ama başkalarının önünde sevdiği erkekle hiç konuşamadan... Londra'da birlikte yaşarlarken İtalyanca'nın güzelliğini överek dilini öğrenmesi için yalvardığında Nora bir iki kelime öğrenmişti. Mario'ya asıl onun iyi İngilizce öğrenmesi gerektiğini söylüyordu. Sonra birlikte İrlanda'da on iki odalı bir otel işletecekler ve zengin olacaklardı. Nora bunları söylerken Mario gülüyor, "Benim kızıl saçlı pricipessa'm,<a href="../Text/Section0002.xhtml#n3" id="n3d"><sup>[3]</sup></a> dünyanın en güzel kızısın sen" diyordu.</p>

  <p>Signora zaman zaman canlandırmaya çalıştığı anılarının bir bölümünü yok etmişti. Mario'nun peşinden Annunziata'ya geldiği gün, otobüsten indiğinde -tarifinden babasının küçük otelini hemen tanımıştı- Mario'nun korkunç öfkesini hatırlamayı hiç istemezdi. Mario'nun yüzündeki o sert ifadeyi unutmak isterdi. Parmağıyla meydanda duran arabayı göstererek binmesini işaret ediyordu. Sonra arabayı çok hızlı kullanmış, virajlara büyük bir süratle girerek uzun bir süre gittikten sonra kimsenin göremeyeceği ücra bir zeytinliğin kenarında durmuşlardı. Nora özlem içinde sevdiği adama dönmüştü. Oysa Mario onu itmiş, aşağıda görünen vadiyi göstermişti.</p>

  <p>- Gördüğün bu bağlar var ya... Gabriella'nın babasının. Şu taraftakilere, bak. Onlar da benim babamın. Baştan beri evleneceğimiz biliniyor. Gelip hayatımı berbat etmeye hakkın yok!</p>

  <p>- Her hakka sahibim. Seni seviyorum. Sen de beni seviyorsun. Bu kadar basitti. Mario'nun yüzü şaşkınlık içindeydi. "Sana açık sözlü davranmadığımı söyleyemezsin.</p>

  <p>Daha önce de söyledim. Ailene de söyledim. Gabriella'yla ilişkim yokmuş gibi onunla sözlü değilmişiz gibi davranmadım."</p>

  <p>- Yatakta hiç de öyle davranmadın. Orada hiç Gabriella'dan söz etmedin.</p>

  <p>- Kimse yatakta başka bir kadından söz etmez, Nora. Mantıklı ol. Git, evine dön. İrlanda'ya geri dön.</p>

  <p>Nora sadece, "Geri dönemem" dedi. "Senin yanında olmalıyım. Ne yazık ki gerçek bu. Sonsuza dek burada kalacağım."</p>

  <p>Dediğini yapmıştı.</p>

  <p>Seneler geçmiş ve Signora sergilediği kararlılık sayesinde Annunziata'nın bir parçası olmuştu. Gelişinin gerçek nedenini bilmeyen, sadece İtalya'yı sevdiği için geldiğini inandırıcı bulmayan köy halkının onu gerçek anlamda kabul ettiği söylenemese de hayatlarının bir parçası olarak görmeye alışmışlardı. Köy meydanında, bir evin iki odasında yaşıyordu. Evin sahibi yaşlı karıkocanın işlerini gördüğü için, sabahları dumanı tüten kahveler getirip alışverişlerini yaptığı için kirayı az ödüyordu.</p>

  <p>Köydekilere hiç sorun çıkarmıyordu. Köyün erkekleriyle yatıp kalkmaz, barlara gidip içki içmezdi. Her cuma sabahı küçük köy okulunda İngilizce dersi veriyordu. Süslü mendiller dikiyor, birkaç ayda bir diktiklerini satmak üzere daha büyük bir şehre gidiyordu.</p>

  <p>İtalyanca'yı bir kitaptan öğrenmişti. Deyimlerin üstünden geçe geçe kitabı eskitmiş, lime lime yapmıştı. Kendi kendine sorular sorar, onları yanıtlardı. Zamanla o yumuşak sesli İrlandalı kadın İtalyanca'yı öğrenmeyi başarmıştı.</p>

  <p>Mario ile Gabriella'nın düğününü, elindeki keten kumaşı göz yaşlarıyla ıslatmamaya gayret ederek odasında oturup hiç durmadan dikiş dikerek izlemişti. Mario'nun kilisenin çanı çaldığı anda başını kaldırıp gözlerinin içine bakması ona yeterli gelmişti. Yörenin ananelerine uyarak erkek kardeşlerinin arasında Gabriella'yla kiliseye yürüyorlardı. Tıpkı iki ailenin topraklarını birleştirmek için önceden planlanan evlilikler gibi yöresel ananelerdi bunlar...</p>

  <p>Signora, Annunziatalı erkeklerin birçoğunun Mario'yla arasında bir şeyler olduğunu sezinlediklerini biliyordu. Onlar Mario'yu kınamıyorlar, aksine takdir ediyorlar, "Amma da erkek adam" diyorlardı. Kadınların ise aralarında bir aşk olduğundan kuşku duymadıklarına emindi Nora. Hep beraber pazaryerine gittiklerinde, sofralık üzüm topladıklarında veya festival için çiçek toplamaya gittiklerinde Nora'dan da kendilerine eşlik etmesini neden istemediklerini hiç anlamıyordu. Meryem Ana heykeline güzel giysiler yaptığında çok mutlu olurlardı.</p>

  <p>Tökezleye tökezleye dillerini öğrenmeye çabaladığı onca yıl onu gülümseyerek izlemişlerdi. Ülkesine, arkada bıraktığı adaya ne vakit döneceğini artık sormaz olmuşlardı. Sanki gözetim altında tutuluyor ve bazı sınavlardan başarıyla geçtiğine karar veriliyordu. Nora kimseyi rahatsız etmiyordu, o yüzden gitmesine bir neden yoktu, kalabilirdi.</p>

  <p>On iki yılın sonunda kız kardeşlerinden haber almaya başladı. Rita ve Helen'den gelen önemsiz mektuplardı bunlar. Onun yazdıklarıyla en ufak bir bağlantısı olmayan mektuplar... Doğum günlerinde yazmış olduğu tebrik kartlarından, Noel'de yazdığı mektuplardan hiç söz etmeyen, annelerine ve babalarına gönderdiği mektupları hiç okumamış gibi yazılmış mektuplar. Onun yerine evliliklerinden, çocuklarından, hayatın zorluklarından, pahalılıktan, baskı altında tutulduklarından söz ediyorlardı.</p>

  <p>Signora önceleri haber aldığı için mutluydu. Kopuk iki hayatını birleştirecek bir şeyler olmasını o kadar uzun zamandır bekliyordu ki... Her ne kadar Brenda'nın mektupları biraz bu işlevi görse de geçmişiyle ve ailesiyle fazla bağlantı kuramıyordu. Signora hevesle kardeşlerinin mektuplarını yanıtlamış, nasıl olduklarını sormuştu, annesi ile babası olayı biraz olsun kabullenmişler miydi? Bu sorulara cevap alamayınca bir sürü başka şey sormayı denemişti. Örneğin İRA'nın açlık grevleri, Ronald Reagan'ın ABD cumhurbaşkanı seçilmesi ve Lady Di hakkındaki düşüncelerini sormuştu. Bu sorularına da yanıt alamamıştı. Annunziata'yı ve köy hayatını ne kadar anlatsa da en ufak bir ilgi göstermiyorlardı.</p>

  <p>Brenda, gönderdiği kısa notta Rita ve Helen'in mektup yazmasına hiç şaşırmadığını söylüyordu.</p>

  <p>"Yakında erkek kardeşlerin de yazarsa sakın şaşma" diyordu.</p>

  <p>"Acı gerçek şu, babanın durumu pek parlak değil. Belki artık devamlı bir hastanede kalması gerekecek. Eğer hastaneye yatarsa annen ne olacak? Nora, haberler iç açıcı olmadığı için sana katı bir dille açıkça yazıyorum. Seni sevdiğini söyleyen o adamın peşinden o cehennemin dibindeki dağın tepesine giderek orada ailesiyle sana caka satmasına izin vermen konusunda ne düşündüğümü biliyorsun... yine de seninle konuşmayan, mektuplarını cevaplandırmayan annene bakıcılık yapmak için geri dönmene razı olmadığımı Tanrı adına söylemek zorundayım."</p>

  <p>Signora bu mektubu büyük bir hüzünle okudu. "Brenda yanılıyor" diye düşündü. Olayları yanlış yorumluyor. Rita ve Helen ilişkilerini sürdürmek için yazıyorlardı. Bir süre sonra babalarının hastaneye yatacağını söyleyen ve Nora'nın ne zaman her şeyi üstlenmek üzere geri döneceğini soran mektup geldi.</p>

  <p>İlkbahardı. Annunziata hiç bu kadar güzel olmamıştı. Signora ise soluk ve yorgun görünüyordu. Köyde, kuşkulular, ona fazla güvenmeyenler bile merak içindeydi. Kartlar, resimler satan Leone ailesi ziyaretine geldi. Hafif bir çorbaya bir stracciatella'ya ne derdi? Yumurta ve limonla terbiye edilmiş et suyu çorbasına? İçtenlikle teşekkür ederken sesi yorgun, yüz ifadesi ise bıkkındı. Sağlığını merak ediyorlardı.</p>

  <p>Bu haber, Signora'nın sağlıksız göründüğü haberi piazza'nın karşısına, yakışıklı esmer Mario ile onun görev bilinci gelişmiş tıknaz karısı Gabriella'nın kulağına da ulaştı. Dottore'ye<a href="../Text/Section0002.xhtml#n4" id="n4d"><sup>[4]</sup></a> haber vermek gerekebilirdi.</p>

  <p>Gabriella'nın ağabeyleri kaşlarını çattılar. Annunziatalı bir kadının esrarengiz bir zafiyet sergilemesinin tek nedeni olabilirdi. O da gebelikti...</p>

  <p>Mario da aynı şeyi düşünmüştü. Gözlerini kaçırmamaya gayret ederek, "Olamaz canım, kadın neredeyse kırk yaşında" diyordu.</p>

  <p>Herkes doktoru bekledi. Ona bir bardak sambucca içirip gerçeği ağzından almayı umuyorlardı. Doktorun sambucca'ya zaafını bilmeyen var mıydı?</p>

  <p>Doktor, sır verirmiş gibi, "Hepsi kafasının içinde" demişti. "Kimseye benzemeyen bu kadın, hasta değil, ama büyük bir üzüntü çektiği kesin..."</p>

  <p>Bunu duyan Gabriella'nın en büyük ağabeyi, "Öyleyse neden geldiği yere dönmüyor?" diye sormuştu. Babaları öleli ailenin reisi bu ağabey olmuştu. O acayip, rahatsız edici dedikoduyu o da duymuştu, eniştesi ile Signora arasında bir şeyler olduğu dedikodusunu... Ama o bu söylentinin doğru olmadığından emindi. Mario kendi kapısının önünde böyle bir şey yapacak kadar aptal olamazdı.</p>

  <p>Köy halkı Signora'nın omuzlarının gittikçe çöktüğünü gözlemliyordu. Leoneler de bir açıklık getirmemişlerdi. Zavallı Signora... Öyle dalgın, uzaklara bakarak camda oturuyordu.</p>

  <p>Mario bir gece herkesin uyumasını bekledikten sonra merdivenleri tırmanıp yatağına gelmişti.</p>

  <p>- Neler oluyor? Herkes hasta olduğunu, aklını kaçırdığını söylüyor, demişti Nora'yı kollarına alıp, üstünde Floransa, Napoli, Milano, Venedik, Cenova kentlerinin adları işlenmiş yorganı çekerek. Signora onları kendi elleriyle işlemiş, her kareyi küçük çiçeklerle süslemişti. Mario'ya "Bunlar aşkımın simgesi" demişti. Yorganı işlerken böyle güzel bir ülkeye geldiği için, sevdiği adamın yanı başında yaşadığı için ne kadar şanslı olduğunu düşünmüştü. "Herkes benim kadar talihli değil" diyordu.</p>

  <p>Oysa bu akşam dünyanın en talihli kadınına benzemiyordu. Dönüp Mario'ya sarılacağına derin derin içini çekiyor, külçe gibi yatmakla yetiniyordu. Hiç konuşmuyordu.</p>

  <p>- Signora. Herkes gibi Mario da ona böyle sesleniyordu. Gerçek adını bildiğini belli etmesi göze çarpardı. Sevgili, sevgili Signora, yüzlerce kez gitmeni söyledim, "Burada sana göre bir hayat yok" dedim. Ama sen kalmak için direttin. Karar senindi. Köy halkı artık seni kabul etti. Doktorun geldiğini duydum. Hüzünlü olmanı istemiyorum, lütfen neler olduğunu söyle bana.</p>

  <p>- Ne olduğunu biliyorsun. Sesi ölüydü.</p>

  <p>- Hayır, bilmiyorum. Ne oldu?</p>

  <p>- Doktorla konuştuğunu biliyorum. Otele girdiğini gördüm. Sana aklımdan hasta olduğumu söyledi, işte bu kadar.</p>

  <p>- Ama neden? Neden şimdi? İtalyanca bilmeden, kimseyi tanımadan bu köyde yıllarca yaşadın. Aklın hasta olacaksa şimdi değil o zaman olmalıydı. On yıl bu köyün bir parçası olarak yaşadıktan sonra değil...</p>

  <p>- On değil, on bir yıldan fazla, Mario. Neredeyse on iki.</p>

  <p>- Evet, evet. Her neyse...</p>

  <p>- Üzgünüm, çünkü ailemin beni özlediğini, beni sevdiğini sanıyordum, şimdi aslında yaşlı anneme hizmetçilik yapmamı istediklerini anladım. Dönüp erkeğe bakmıyordu. Onun okşayışlarına tepki göstermeden taş gibi, bir ölü gibi yatıyordu.</p>

  <p>- Benimle mutlu olmak istemiyor musun? Her zaman olduğumuz gibi mutlu olmamızı istemiyor musun?</p>

  <p>- Hayır, Mario, şimdi değil. Teşekkür ederim, ama bu akşam değil.</p>

  <p>Mario yataktan kalktı, kadının yanma geldi. Başucundaki mumu yaktı. Yatak odasında elektrik yoktu. Signora, bembeyaz yüzü, yastığa dağılmış kızıl saçlarıyla yatıyordu. Üstüne şehir adları işlenmiş o gülünç yorganıyla... Mario ne diyeceğini bilemiyordu. "Bir gün Sicilya'nın şehirlerini işlemelisin" dedi. "Catania, Palermo, Cefalu, Agrigento..."</p>

  <p>Signora yeniden içini çekti.</p>

  <p>Mario'nun canı sıkılmıştı. Oysa Annunziata'nın çevresindeki tepelerin ve her gün taze çiçeklerin bir halı gibi örttüğü yamaçlarının iyileştirici gücü sonsuzdu. Signora o tepeleri, o yamaçları yanakları renkleninceye kadar dolaştı.</p>

  <p>Leoneler zaman zaman yanma içi zeytin ve ekmek dolu bir sepet veriyorlardı, Mario'nun taş suratlı karısı Gabriella da "Bazısı ilaç yerine kullanıyor" diyerek bir şişe Marsala şarabı vermişti. Leoneler onu bir pazar patlıcanlı ve domatesli Norma makarnası yemeye davet etmişlerdi.</p>

  <p>- Adının neden Norma olduğunu biliyor musunuz, Signora?</p>

  <p>- Hayır, Signora Leone. Ne yazık ki bilmiyorum.</p>

  <p>- Tadı o kadar güzel ki Bellini'nin Norma operasının mükemmelliğine eriştiği için...</p>

  <p>- Tabii Sicilyalı olduğunu unutmayalım, demişti Signora gururla Ellerini okşamışlardı. Bu ülke hakkında, köyleri hakkında ne çok şey biliyordu... Ona bayılmamak elde miydi?</p>

  <p>Çanak çömlek satan Paolo ve Gianna da Signora d'Irlanda yazılı özel bir sürahi yapmışlardı. Sürahinin ince tülden etrafı boncuklarla çevrili bir de kapağı vardı. Gece başucuna koyduğu suyun ısınmaması için. Böylelikle ne sinek ne de sıcak yaz akşamlarının tozu girerdi suya. Signora'nın kirayı ödemesinde sorun çıkarmaması için köydekiler ev sahibi yaşlı karıkocanın işlerini aralarında paylaşmışlardı. Signora, böylesine bir dostluk ve -evet- sevgi karşısında yavaş yavaş iyileşti, eski gücünü kazanmayı başardı. Dublin'den gelen ne zaman döneceğini merak eden mektupları okudukça ülkesinde olmasa bile burada sevildiğini artık biliyordu Signora.</p>

  <p>İrlanda'ya rüyadaymış gibi yanıtlar yazıyordu. Annunziata'daki yaşamından, alt katta oturan ve ona muhtaç o yaşlı karıkocadan söz ediyordu mektuplarında. Sonra bağıra çağıra kavga eden Leoneler de onsuz yapamazdı. Her pazar onlara yemeğe giderek birbirlerini öldürmelerine engel olmak gibi bir görevi vardı. Mario'nun otelinden de söz ediyor, turistlerin önemini ve yabancıların gelmesi için köy halkının nasıl elbirliğiyle çalışmak zorunda olduğunu yazıyordu. Görevinin turistleri gezdirmek olduğunu, onları yayan götürdüğü yamaçta, düzlüğün kenarından aşağıdaki vadileri seyretmenin güzelliğini anlatıyordu.</p>

  <p>Mario'nun küçük kardeşine vadinin yamacında bir kahve açmayı önermişti. Kahvenin adı Vista del Monte'ydi, yani dağ manzarası; ama İtalyanca adı daha güzel değil miydi?</p>

  <p>Vaktinin çoğunu hastanede geçiren babası için üzüldüğünü de yazıyordu. Çiftliği satarak Dublin'e yerleşmekle ne kadar akıllıca bir iş yapmışlardı... Dublin'deki apartman dairesini çekip çevirmeye çabalayan annelerinden söz ediyorlardı. Mektuplarında apartmanda fazladan bir yatak odası olduğunu söylemeyi de ihmal etmiyorlardı. Nora ise bu bilgiyi almamış gibi davranıyor, sadece annesi ile babasının sağlığını soruyordu. Zaman zaman postanın nasıl çalıştığını merak ettiğini de söylüyordu. 1969'dan beri düzenli bir şekilde ailesine mektup yolladığını, seksenli senelere gelmiş olmalarına karşın ne annesinden ne de babasından bugüne kadar bir yanıt almadığını yazıyordu. "Mektupların kaybolmuş olmalarından başka bir neden bulamıyorum" diyordu.</p>

  <p>Brenda, bu davranışını en yüksek puanla onayladığını bildiren bir mektup yazmıştı. "Aferin sana. Kafalarım iyice karıştırdın. Bu ayın sonundan önce annenden mektup alacağına bahse girerim. Sakın fikir değiştirmeye kalkma. Annen için memlekete dönme. Mecbur kalmasa kesinlikle yazmayacağını bil!"</p>

  <p>Mektup geldi. Ve annesinin o bildik yazısını zarfın üstünde gören Signora'nın yüreği ağzına geldi. Evet, bunca yıl sonra hâlâ tanıdığı o yazı... Mektubun her kelimesinin Helen ve Rita tarafından dikte ettirildiğine emindi.</p>

  <p>Yabancı bir ülkede yalnız yaşayan kızının yalvarışlarına yıllarca sanki kulaklarım tıkamamış birinin mektubuydu. Bütün suçu "Babanın inatla savunduğu ahlakî değerler"e yüklüyordu. Bu deyimi gören Signora sessizce güldü. Annesi yüz sene boş bir mektup kâğıdına bakacak olsa yine de böyle bir deyim bulamazdı.</p>

  <p>Mektubun son paragrafı, "Lütfen geri dön, Nora. Geri dön ve bizimle otur. Hayatına asla karışmayacağız. Ama sana ihtiyacımız var. İhtiyacımız olmasaydı geri dön demezdik" diye sona eriyordu.</p>

  <p>"İhtiyacınız olmasaydı zaten mektup da yazmazdınız" diye içinden geçirdi Signora. Neden daha büyük bir acı hissetmediğine şaşıyordu. Ama o acı artık geçmiş, bitmişti. Brenda, onunla ilgilenmediklerini, katı yürekli yaşlı anne ve babalarına bakması için onu istediklerini yazdığında yoğun biçimde o acıyı yaşamıştı.</p>

  <p>İtalya'da huzur içinde yaşarken ailesini düşünüp onlara acıyordu. Yaşamıyla kıyasladığında onların hayatı ne kadar boş geliyordu. Kinci olmadan geri dönemeyeceğini açıkladı. Bugüne dek yazdığı mektupları okumuş olsalardı burada ona ne kadar gerek duyulduğunu bilirlerdi... Hayatlarının ayrılmaz bir parçası olarak gördüklerini daha önceden belirtmiş olsalardı Signora da huzur dolu bu güzel köyün yaşamına böylesine karışmaz, geri dönmeye önceden hazır olurdu. Günün birinde onu isteyeceklerini nereden bilebilirdi? O kadar yıl habersiz bıraktıkları için anlayışla karşılayacaklarından emindi...</p>

  <p>Ve seneler geçti.</p>

  <p>Signora'nın kızıl saçlarının arasında beyazlar belirdi. Etrafındaki esmer kadınların aksine bu beyaz saçlar onu yaşlandırmıyordu. Sanki saçları güneşten açılmıştı. Gabriella ise daha yaşlı görünmeye başlamıştı. Yusyuvarlak suratı, piazza'nın karşısına kıskançlık alevleri saçan donuk gözleriyle otelin resepsiyonunda oturuyordu. Oğlanlar artık büyümüş, zorluk çıkartmaya başlamışlardı. Söz dinleyen o eski kara gözlü meleklerin yerinde yeller esiyordu.</p>

  <p>Mario da ihtiyarlamış olmalıydı, ama Signora farkında değildi. Eskisi kadar sık olmasa da yine odasına geliyordu. Çoğu zaman sadece sarılıp yan yana yatmak için...</p>

  <p>Yorgan dolmuş, artık yeni kentlere yer kalmamıştı. Signora hoşuna giden ufak yerlerin adlarıyla doldurmuştu boşlukları.</p>

  <p>Mario, "Giardini-Naxos'u büyük şehirlerin arasına katmamalıydın. Orası ufacık bir yer" demişti.</p>

  <p>- Aynı fikirde değilim. Taormina'ya gittiğimde otobüsle oraya kadar uzandım, çok güzel bir yer... Kendine özgü havası, kendine özgü karakteri olan, çok turist çeken bir yer. Yok, yok onun yeri burası... Mario zaman zaman büyük sorunları varmış gibi derinden iç çekerdi. Sorunlarını Signora'ya anlatmıştı. İkinci oğlu haylazdı. Yirmi yaşındaydı, New York'a gitmek istiyordu. Oraya gitmek için küçüktü. Sonunun iyi olmayacağından korkuyordu Mario. Oğlanın kötü insanlarla arkadaşlık etmesinden, yanlış ilişkilere girmesinden korkuyordu.</p>

  <p>Signora, tatlı bir sesle, "Burada da yanlış insanlarla arkadaşlık ediyor" demişti. "Belki New York'ta biraz daha çekingen davranır. Kendinden bu kadar emin olmaz... Nasıl olsa gideceğine göre senin rızanla gitsin daha iyi" demişti.</p>

  <p>- Sen çok çok akıllı birisin, Signora, diye yanıtlamıştı Mario, başını dostça omzuna dayayarak.</p>

  <p>Signora gözlerini kapatmadan karanlık tavana baktı ve kaç kez bu odada ne kadar aptal olduğunu, peşinden gelmekle çok aptalca hareket etmiş bir kadın olduğunu söylediğini hatırlıyordu. "Buraya, hiçbir geleceği olmayan bu köye nasıl gelirsin" demişti... Anlaşılan aradan geçen yıllar bu aptallığı bilgeliğe dönüştürmüştü. Dünya çok tuhaf bir yer değil miydi?</p>

  <p>Sonra Mario ile Gabriella'nın tek kızları gebe kalmıştı. Oğlan, damat denecek biri değildi. Piazza'daki otelde bulaşıkçılık yapan bir köylü çocuğuydu... Mario odasına gelip bunun için de ağlamıştı. Kızı, biricik kızı, kendisi çocukluktan çıkmadan... çocuk doğuracaktı, gebe kalmıştı. "Ne büyük bir utanç, ne ayıp" diyordu.</p>

  <p>Signora, Mario'ya "1994 yılındayız" demişti. "Bunlar İrlanda'da bile ayıp sayılmıyor artık." Tersine kızına kanat germesi, kabul etmesi gerekiyordu. Genç çocuk belki de Vista del Monte'de çalışabilirdi. Oradaki kahveyi büyütür, ilerde de tüm işletmeyi üstlenirdi. "Neden olmasın" diyordu.</p>

  <p>Elli yaşındaydı, ama doğum gününü Mario'ya söylememişti. Kimseye söylememişti. Sadece üstüne BUON COMPLEANNO, "Doğum günü mutlu olsun" yazılı ufak bir yastık işlemişti, o kadar. Mario'nun iğfal edilen kızı için döktüğü gözyaşları kuruyup odasından gittiğinde yastığını eline alarak, "O kadar yıl önce korktuğum gibi gerçekten deli miyim acaba?" diye kendi kendini sorgulamıştı.</p>

  <p>Maria'nın mutfakta çalışan gençle düğününü pencereden seyretmişti. Tıpkı Mario ve Gabriella'nın evlendikleri gün gibi... Kilise çanları her zamanki gibi dağların yamaçlarında yankılanmıştı.</p>

  <p>Elli yaşında olmak ne demekti? Oysa Signora kendini buraya geldiği günkü gibi hissediyordu, bir yaş fazla değil.. .Pişman olduğu hiçbir şey de yoktu. Acaba bu köyde veya başka bir yerde bunu söyleyebilecek kaç kişi vardır?</p>

  <p>Varsayımlarında haklıydı. Maria kendisine ve ailesine layık olmayan mutfakta çalışan o çocukla evlenmişti, çocuk da eksiklerini tamamlamak için gece gündüz Vista del Monte'de çalışmak zorunda kalmıştı. İnsanlar bunun dedikodusunu yapsalar bile ancak birkaç gün sürmüştü.</p>

  <p>Mario'nun ikinci oğlu, o uslanmaz genç New York'a gitmişti. Gelen haberlere göre orada değişmiş, mükemmel bir çocuk olmuştu. Amcasının trattoria'sında<a href="../Text/Section0002.xhtml#n5" id="n5d"><sup>[5]</sup></a> çalışmaya başlamıştı. Haftalıklarım Sicilya'da kendi lokantasını açmak için biriktiriyordu...</p>

  <p>Signora meydana bakan penceresi hep açık uyurdu. Gabriella'nın orta yaşlı, tıknaz ağabeylerinin arabalardan fırlayıp koşmaya başladıklarını ilk duyan o olmuştu. İlk önce dottore'yi uyandırmaya çalışmışlardı. Signora panjurların gölgesine sinmiş, dışarıya bakıyordu. Bir kaza olduğu belliydi.</p>

  <p>Neler olduğunu anlamak için eğildi. Yalvarırım Tanrım, çocuklardan biri olmasın. O ailenin yeterince derdi var...</p>

  <p>Sonra kapıda Gabriella'nın iri siluetini gördü. Gecelik giymişti, omuzlarında bir şal vardı. Elleriyle yüzünü sakladı, gökyüzü haykırışlarıyla yırtılıyordu adeta.</p>

  <p>-MARİOIMARİOL</p>

  <p>O haykırış Annunziata'yı çevreleyen dağların tepelerini dolaşıp aşağı vadilere indi.</p>

  <p>O haykırış Signora'nın odasına doldu, cesedin arabadan çıkarıldığını görünce kalbinin donduğunu hissetti Signora.</p>

  <p>Orada, öylece taş gibi ne kadar durduğunu anımsamıyordu. Kısa bir süre sonra ay ışığıyla aydınlanan meydan Mario'nun ailesi, komşuları ve dostlarıyla dolmaya başlayınca kendini onların arasında buldu, gözyaşları yanaklarından aşağı denetimsiz bir biçimde akıyordu. Onun yüzünü, kanlı ve darbe yemiş yüzünü gördü. Yakınlardaki bir köyden eve dönüyormuş. Virajı iyi hesaplayamamış. Araba birçok takla atmış.</p>

  <p>O yüze ellerini değdirmeliydi. Kardeşleri gibi, karısı ve çocukları gibi o yüze dokunmazsa, onu okşayıp öpmezse bu dünyada hiçbir şey bir daha yerli yerine oturamayacaktı. Bundan emindi. Biri görüyor muydu, farkında değildi, yaklaşmaya başladı. Onca yıl korudukları gizliliği tamamen göz ardı ederek...</p>

  <p>Çok yakınma geldiğinde arkasından uzanan eller hissetti. Kalabalığın arasından onu geriye çeken birileri vardı. Signora Leone, Paolo ve Gianna, çömlekçi dostları ve düşündükçe garipsediği Gabriella'nın iki erkek kardeşiydi onu engellemeye çalışanlar. Onu arkaya aldılar, kederden çırılçıplak soyunmuş bedenini Annunziatalıların bakışlarından uzaklaştırdılar. Köyün toplumsal anılarına olağanüstü yeni bir anı katılmaması, Signora irlandese'nin kendim bıraktığı, otelin sahibine olan aşkını herkesin gözleri önünde itiraf ettiği gece diye yeni bir sayfa açılmaması için Signora'yı geriye çektiler.</p>

  <p>O gece daha önce hiç girmediği evlere girdi. Ona kuvvetli konyaklar içirdiler, biri ellerini okşadı. Dışardan ağlayanların, acı içinde inleyenlerin sesleri duyuluyordu. Zaman zaman ait olduğu yere, ölünün yanında ayakta durmaya gitmek istiyordu, ama her seferinde dostça eller onu tutuyor, gitmesini engelliyordu.</p>

  <p>Mario'nun cenazesi kalktığı gün sakin, solgun bir yüzle pencerede oturuyordu. Kalabalık, tabutu otelden alıp freskler ve seramiklerle süslü kiliseye götürmek için meydandan geçerken başını önüne eğmişti. Kilisenin çanı uzun, yalnız ve acı içinde çalıyordu. Kimse başını kaldırıp penceresine bakmamıştı. Kimse yanaklarından süzülüp kucağındaki elişini ıslatan gözyaşlarına tanık olmamıştı.</p>

  <p>Daha sonra herkes köyü terk edeceğini, ülkesine döneceğini düşünüyor, bunu bekliyordu.</p>

  <p>Yavaşça bu beklentileri o da sezinlemeye başladı. Signora Leone, "Gitmeden önce benimle köyüme, Trapani'ye gelmelisin, sana oradaki 'matem alayı'nı göstermeliyim... İrlanda'ya döndüğünde anlatırsın" demişti.</p>

  <p>Paolo ile Gianna da memleketine döneceği için ona büyük bir tabak yapmışlardı. "İrlanda'daki bütün meyveleri koyarsın. Tabağa baktıkça Annunziata'da geçirdiğin onca yılı hatırlarsın..." Demek ki herkes gitmesini bekliyordu...</p>

  <p>Oysa Signora'nın gidecek bir ülkesi kalmamıştı, buradan ayrılmak istemiyordu. Elli yaşlarındaydı, oysa geldiğinde daha otuz yaşında yoktu. Annunziata'da ölmek istiyordu. Bir gün bu kilisenin çanının kendi cenazesinde de çalmasını istiyordu. Bu iş için şimdiden para biriktirmiş, ufak, oymalı tahta bir kutuya saklamıştı bile...</p>

  <p>Gideceği imaları ne kadar bariz de olsa, fikir vermek isteyenler ne kadar hevesli de olsa aldırmadı.</p>

  <p>Gabriella evine gelinceye dek...</p>

  <p>Gabriella, simsiyah giysilerle piazza'yı geçti. Matemi yüz hatlarına yerleşmiş, onu iyice yaşlandırmıştı. Bugüne dek Signora'nın evine hiç ayak basmamıştı. Gelmesini bekleyen biri varmış gibi kapıyı vurdu. Signora konuğunu rahat ettirmeye çalışarak telaşla meyve suyu, su ve teneke kutudan büsküvi ikram etti. Sonra yerine oturup beklemeye koyuldu.</p>

  <p>Gabriella iki küçük odayı gezdi. Yatağın üstünde duran şehir adları işlenmiş yorganı elledi.</p>

  <p>- Harika bir yorgan, Signora, dedi.</p>

  <p>- Çok naziksiniz, Signora Gabriella. Uzun bir sessizlik oldu.</p>

  <p>Sonra Gabriella, "Memleketinize geri dönecek misiniz?" diye sordu. Signora sadece, "Geri dönecek kimsem yok ki..." dedi.</p>

  <p>- Ama burada da kimseniz yok, kalmak isteyeceğiniz kimse yok. Artık kalmadı. Gabriella da Signora kadar açık sözlüydü.</p>

  <p>Signora başıyla onayladı. "İrlanda'da hiç kimsem yok, Signora Gabriella. Buraya geldiğimde genç bir kızdım. Şimdi ise orta yaşlı, yaşlanmakta olan bir kadınım... Kalmayı düşünüyordum." Göz göze geldiler.</p>

  <p>- Bu köyde hiç arkadaşınız yok, buna hayat denmez, Signora.</p>

  <p>- İrlanda'da bu kadarı da yok.</p>

  <p>- İrlanda'da kendinize yeni bir hayat kurabilirsiniz. Orada kalan arkadaşlarınız, aileniz sizi görmekten mutlu olurlar. Geri dönmeniz onları sevindirir.</p>

  <p>- Benim gitmemi mi istiyorsunuz, Signora Gabriella? Soru çok açıktı. Bilmek istiyordu.</p>

  <p>- Hep "Ben ölürsem gider" diyordu. Geriye, insanlarınızın araşma döneceğinizi, beni de insanlarımın arasında matemimle baş başa bırakacağınızı söylerdi.</p>

  <p>Signora şaşkınlıkla yüzüne bakıyordu. Mario benim adıma, bana sormadan bu kadına nasıl söz verirdi? "Benim razı olduğumu söyledi mi?"</p>

  <p>- Aynen böyle olur, diyordu. Ve eğer ben, Gabriella ondan önce ölürsem, sizinle evlenmeyeceğini de söylüyordu. "Evlenirsem skandal olur, senin adını kirletirim" diyordu. Herkesin benimle değil, sizinle evlenmek istediğini düşüneceğini sanıyordu.</p>

  <p>- Bu sözleri sizi mutlu ediyor muydu?</p>

  <p>- Hayır, Signora. Bu sözler beni mutlu etmiyordu. Ne Mario'nun ölümünü ne de kendi ölümümü düşünmek istiyordum. Belki onurumu korumama yardım ediyordu, o kadar. Sizden korkmamam gerektiğini anlamama yarıyordu. Burada kalarak geleneklere karşı gelmeyeceğinizi, ölen adamın ailesiyle birlikte yas tutmaya kalkmayacağınızı anlamıştım o kadar...</p>

  <p>Dışarda, otele et getiren kamyonun sesi, çömlekçiye malzeme getiren kamyonetin sesi, okuldan dönen çocukların selamlaşmaları, şakalaşmaları duyuluyordu. Köpekler havlıyordu, bir yerlerde öten bir kuş sesi vardı... Mario daha önce geleneklerden, onurdan söz etmiş bu kavramların kendisi ve ailesi için ne kadar önem taşıdığını anlatmıştı.</p>

  <p>Teker teker konuşmaya başladı. "Sanırım ay sonu, Signora Gabriella. İrlanda'ya o zaman gideceğim."</p>

  <p>Kadının gözlerinde büyük bir rahatlama ve minnet duygusu belirdi. İki eliyle Signora'nın ellerini kavrayarak, "Orada çok daha mutlu, çok daha huzurlu olacağınızdan eminim" dedi.</p>

  <p>- Evet, evet, dedi Signora çok hafif bir sesle. Sözcükler o sıcak öğleden sonra sanki havada asılı kalmış gibiydiler.</p>

  <p>- Si, si... veramente.<a href="../Text/Section0002.xhtml#n6" id="n6d"><sup>[6]</sup></a></p>

  <p>Ancak yol parasına yetecek parası vardı. Nasıl olduysa arkadaşları bunu fark etmişlerdi. Signora Leone evine kadar gelerek bir tomar lireti eline sıkıştırmıştı. "Lütfen, Signora.</p>

  <p>Lütfen. Sayenizde o kadar para kazandık, lütfen kabul edin" demişti.</p>

  <p>Paolo ve Gianna da aynı şeyi yaptılar. Signora'sız çömlekçilik böylesine gelişmezdi.</p>

  <p>"Bunu ufak bir yüzde olarak kabul edin lütfen" dediler.</p>

  <p>Yaşamının önemli yıllarını birlikte geçirdiği o yaşlı çift de evi böylesine güzelleştirdiği için bir karşılık vermek istediklerini söylediler.</p>

  <p>Havaalanı bulunan bir şehre götürecek otobüse eşyalarıyla bineceği gün Gabriella otelin önüne çıktı. Ne o ne de Signora tek kelime söylemediler, ikisi de başlarını eğmekle yetindiler. İfadeleri ciddi ve saygılıydı. O kısacık sahneyi izleyenler kullandıkları sözcükleri duyar gibiydiler. Bir kadının diğerine kelimelerle ifade edemeyeceği şükranlar sunduğunu ve yeni yaşamında şans dilediğini duyar gibi oldular.</p>

  <p>Şehir gürültülü ve kalabalıktı. Havaalanı ise büyük bir uğultuyla koşuşan insanlarla doluydu. Annunziata'nın mutlu telaşına hiç benzemeyen, göz göze gelmekten kaçınan bir kalabalık. Dublin de büyük bir olasılıkla böyle bir kent olmuştu, ama Signora bunları düşünmemeye kararlıydı.</p>

  <p>Hiç plan yapmamıştı. Dublin'e varınca içinden geldiği gibi hareket edecekti. Yolculuğunu gerçekleşmeyecek planlarla bozmamaya kararlıydı. Kimseye geleceğini haber vermemişti. Ne ailesine ne de Brenda'ya. Bir oda tutacak ve her zamanki gibi başının çaresine bakacaktı. Nasıl davranacağım sonra düşünecekti.</p>

  <p>Uçakta bir çocukla konuşmaya çalıştı. On yaşlarında bir çocuktu, Mario ile Gabriella'nın küçük oğlu Enrico yaşlarında... Farkında olmadan İtalyanca konuşmuştu, çocuk ise ne dediğini anlamadan başını çevirdi.</p>

  <p>Signora camdan dışarı baktı. Artık Enrico'nun veya New York'a giden ağabeyinin başına gelenlerden hiç haber alamayacaktı, mutfakta bulaşıkçılık yapan, şimdi ise Vista del Monte'de tutsak gibi yaşayan çocukla evlenen kız kardeşinden de. Evine kimin yerleştiğini de hiç öğrenemeyecekti. Gelenler Signora'nın o duvarların arasında geçirdiği uzun yılları ve neden orada yaşadığını hiç bilmeyeceklerdi.</p>

  <p>"Geride bırakılan kıtanın kıyılarında neler olduğunu hiç öğrenmeden, gidilen yerde nelerle karşılaşacağını bilmeden denize açılmak gibi bir şey" diye düşündü Signora.</p>

  <p>Londra'da uçak değiştirdi. Londra'da kalmak hiç istemiyordu. Başka bir hayatta Mario'yla yaşadığı yerleri yeniden görmek gibi bir özlem yoktu içinde. Çoktan unuttuğu insanları yeniden aramak veya zor anımsadığı yerleri yemden gezmek istemiyordu. Yok, hayır, Dublin'e gidecek, karşısına ne Çıkarsa göğüsleyecekti.</p>

  <p>Her şey o kadar değişmişti ki... Şehir anımsadığından çok daha büyüktü. Alan, dünyanın her tarafından gelen uçaklarla doluydu. Signora, İrlanda'da otururken uzaktan gelen uçaklar hep Shannon Havaalanı'nı kullanırlardı. Her şey nasıl böylesine değişmişti? Örneğin havaalanı yolu... Eskiden havaalanının yolu evlerin arasından kıvrıla kıvrıla giderdi; şimdi ise iki tarafı çiçekli bir otoyol yapılmıştı. Tanrım, İrlanda çağ atlamıştı! Otobüste, bir Amerikalı kadın nerede kalacağını sordu.</p>

  <p>- Tam emin değilim, dedi Signora. Bir yer bulacağım.</p>

  <p>- Buralı mısınız, yoksa turist misiniz?</p>

  <p>- Uzun zaman önce İrlanda'dan ayrıldım, dedi Signora.</p>

  <p>- Benim gibi... atalarınızın izini arıyorsunuz herhalde... Amerikalı kadın mutluydu. Köklerini arayıp bulmak için kendine bir hafta tanımıştı. "Bu kadar zaman yeter" diyordu.</p>

  <p>- Ah, tabii yeter, dedi Signora, İngilizce yanıtlar bulmanın ne kadar zor olduğunu düşünerek... Neredeyse certo<a href="../Text/Section0002.xhtml#n7" id="n7d"><sup>[7]</sup></a> diyecekti. Birden İtalyanca konuşmaya başlasa kim bilir ne züppe sanacaklardı... Dikkat etmeliydi.</p>

  <p>Signora otobüsten indi ve Liffey'in kıyısından O'Connel Köprüsü'ne kadar yürüdü. Etrafı grup halinde dolaşan uzun boylu, özgüvenli, gülen gençlerle doluydu. Bir yerlerde bu genç nüfus hakkında bir yazı okuduğunu hatırladı, yazıda ülkenin yansının yirmi dört yaşından genç olduğunu okumamış mıydı?</p>

  <p>O yazının böylesine somut kanıtlarını görmeyi beklemiyordu. Ne kadar renkli giyinmişlerdi. İngiltere'ye çalışmaya gittiğinde Dublin gri ve hüzünlü bir yerdi. Oysa şimdi binaların çoğu temizlenmişti, yollarda güzel, pahalı arabalar vardı. Eskiden daha çok bisiklet ve eski püskü arabaların olduğunu hatırladı. Gözüne dergiler çarptı. İri göğüslü kızların resimleri vardı kapaklarında. Son geldiğinde bu dergiler yasaklanmış olmalıydı. Ya da kendisi ipek bir kozada mı yaşıyordu o zamanlar?</p>

  <p>Bilmediği bir nedenle O'Connel Köprüsü'nü geçerek Liffey'in kıyısında yürümeye devam etti. Sanki kalabalığı izlemesi gerekiyormuş gibi, taa Temple Bar'ı bulana dek ilerledi... Tıpkı yıllar önce Mario'yla tatile gittikleri Paris'te, Seine Nehri'nin sol kıyısına benziyordu burası. Arnavut kaldırımlı sokaklar, her biri el sallayan, birbiriyle konuşup gülüşen gençlerle dolu kaldırım kahveleri...</p>

  <p>Kimse ona Dublin'in böyle bir yer olduğunu söylememişti. Ama Yastık Yüzü'yle evli ve çok daha burjuva bir yörede çalışan Brenda belki böyle yerlerin varlığından bile haberdar değildi.</p>

  <p>İki kız kardeşi ve sıkıcı kocalarının veya iki erkek kardeşi ve durgun kanlarının mı Temple Bar'ı keşfetmelerini bekliyordu? Burasını ancak onaylamadıklarını belli etmek için başlarını sallayarak ağızlarına alacakları kesindi.</p>

  <p>Signora, "Harika bir yer" diye düşündü. Yepyeni bir dünyaydı, doyması zor bir dünya... Sonunda kahve içmek için oturdu.</p>

  <p>Yıllar önceki Signora'ya benzeyen, on sekiz yaşında uzun kızıl saçlı bir kızdı kahve servisini yapan. Onu yabancı sanmıştı.</p>

  <p>Teker teker konuşarak, "Hangi ülkeden geliyorsunuz?" diye sordu.</p>

  <p>- Sicilya'dan... İtalya'dan, dedi Signora.</p>

  <p>- Harika bir yer, dedi genç kız. Ama dillerini konuşmayı öğrenmeden bir daha gitmem.</p>

  <p>-Neden?</p>

  <p>- Erkeklerin ne dediğini anlamak isterim de ondan... Ne dediklerini arılamazsanız neye evet dediğinizi de bilemezsiniz, doğru değil mi?</p>

  <p>- Ben hiç İtalyanca bilmeden gitmiştim. Ben de neye evet dediğimi hiç mi hiç bilmiyordum, dedi Signora. Ama her şey kendiliğinden halloldu... Yok, hayır hallolmaktan daha iyisi oldu. Her şey harikaydı.</p>

  <p>- Ne kadar kaldınız orada?</p>

  <p>- Uzun bir zaman... Yirmi altı yıl. Sesi heyecanlıydı. Karşısında bu maceraya atıldığında henüz doğmamış olan genç kız hayretler içinde bakıyordu. "Bu kadar uzun zaman kaldığınıza göre oraya âşık olmuştunuz herhalde..."</p>

  <p>- Ah, evet, evet.</p>

  <p>- Ne zaman geri döndünüz?</p>

  <p>- Bugün, dedi Signora.</p>

  <p>Derinden içini çekti, sonra "Acaba kızcağız acayip biri olduğumu düşünerek bana başka türlü mü bakıyor" diye düşündü. Signora bundan böyle insanlara bu izlenimi vermemeye gayret etmeye karar verdi. "İtalyanca sözcükler kullanmaktan kaçınmalıyım, içimi çekmemeliyim, birbiriyle bağlantısız, ilgisiz konularda konuşmamalıyım."</p>

  <p>Genç kız uzaklaşmak üzereydi.</p>

  <p>- Bir dakika lütfen. Burası Dublin'in çok hoş bir bölümü. Bu civarda bir oda bulmak kolay mıdır sizce? İşte şimdi kızın onu iyice tuhaf bulduğu kesindi. Belki kalacak yerlere artık oda denmiyordu. Apartman mı demeliydi acaba? Kat mı? Kalacak bir yer mi?</p>

  <p>Basit bir yer, dedi Signora.</p>

  <p>Bu yörenin şehrin en moda yeri olduğunu, herkesin burada oturmak istediğini duyunca hevesi kursağında kalmıştı. Burada çatı katları vardı, pop starlar oteller satın alıyordu, iş adamları ise ev arıyorlardı. Lokantadan geçilmeyen bir bölgeydi. Şu sıralar en gözde yerdi.</p>

  <p>- Anlıyorum, dedi Signora. Gerçekten anladığı bir şey vardı. O da geri döndüğü bu şehir hakkında öğrenecek çok şeyi olduğuydu. Lütfen kalabileceğim fazla pahalı olmayan bir bölge adı verir misiniz? O kadar gözde olmayan bir yer?</p>

  <p>Genç kız uzun, koyu kızıl saçlarını salladı. Neresini söyleyeceğini bilemiyordu. Signora'nın tamamen parasız olup olmadığını çözmeye çalışıyor gibiydi. Kira parasını çıkartmak için çalışması mı gerekecekti? Bir iş bulursa ne kadar çalışabilir diye merak ediyordu.</p>

  <p>Signora kıza yardımcı olmaya karar verdi. "Bir haftalık yatak ve kahvaltı param var, sonra ucuz bir yer tutup çalışmam gerekecek. Belki çocuk bakarım."</p>

  <p>Genç kızın bakışları kuşkuluydu. "Çocuk bakmak için genelde daha genç insanlar aranıyor."</p>

  <p>- Belki bir lokantanın üstünde bir oda bulur, lokantada çalışırım.</p>

  <p>- O konuya da fazla umut bağlamam yerinizde olsam... Hepimiz böyle bir iş peşindeyiz. Çok zor bulunan işler bunlar.</p>

  <p>Kız iyi biriydi. Signora'ya acıdığı belli oluyordu. Signora'nın bu ifadeye alışması gerekecekti. Üstünün başının düzensizliğini saklamak için daha kesin bir tavır almaya karar verdi. Ne dediğini bilmeyen yaşlı bir kadın izlenimi vermemek için her yolu deneyecekti...</p>

  <p>- Önlüğünde yazılı olan senin adın mı? Suzi?</p>

  <p>- Evet. Annem Suzi Quatro'nun hayranıymış da... Karşısındakinin boş bakan gözlerini fark edince, Hani şu şarkıcı... yıllar önce çok ünlü olan... ama belki ünü İtalya'ya kadar gelmedi...</p>

  <p>- Eminim öyledir, ama o yıllarda ben müzik dinlemiyordum.</p>

  <p>Bak, Suzi, zamanını kendi sorunlarım için almak istemem, ama iki dakika yanımda kalıp bana ev bulabileceğim ucuz yerlerin nerede olduğunu söylersen çok sevinirim.</p>

  <p>Suzi, Signora gençken şehir dışı sayılan ufak yerlerin, köylerin adını saydı. Şimdi oraları işçi kesiminin oturduğu yaygın yerleşim bölgeleri olmuştu. O bölgelerde yaşayanlardan çoğu, çocukları büyüyüp evi terk ettiğinde bir odalarını kiraya vermek isteyebilirlerdi. Kirayı nakit olarak aldıkları sürece... Durumunun kötü olduğunu söylemesine gerek yoktu. Fazla açık sözlü olmamak daha iyi olurdu.</p>

  <p>- Ne kadar iyisin, Suzi. Bu yaşta böylesine akıllı olmayı nereden öğrendin?</p>

  <p>- Onların arasında büyüdüğüm için neyin ne olduğunu çok iyi bilirim.</p>

  <p>Signora böylesine iyi bir genç kızı daha fazla meşgul etmemesi gerektiğini düşünüyordu. Kahve parasını ödemek için elini çantasına uzattı.</p>

  <p>- Yardımların için çok teşekkür ederim. Çok faydalı oldu. Yerimi bulup yerleştikten sonra gelir sana ufak bir armağan getiririm.</p>

  <p>Suzi'nin bir an için kararsızlıkla dudağını ısırdığını gördü. Sanki bir karar vermesi gerekiyor gibiydi...</p>

  <p>- Adınız ne? diye sordu.</p>

  <p>- Sana komik gelecek biliyorum, ama adım Signora. Resmî olmak için söylemiyorum, bana herkes bu adla hitap eder, ben de bundan hoşlanırım.</p>

  <p>- Nasıl bir yer olduğunun fazla önemi olmadığından emin misiniz?</p>

  <p>- Kesinlikle... Doğru söylediği yüzünden belliydi. Signora'nın çevreyle fazla ilgilenen insanları anlamadığı anlaşılıyordu.</p>

  <p>- Dinleyin. Benim de ailemle aram iyi değil. O yüzden evden ayrıldım. Birkaç hafta önce odamı birine kiraya vermekten söz ediyorlardı. Odam boş, onlar ise haftada birkaç pounda hayır diyecek durumda değil. Soranlara aile dostu olduğunuzu söylemeniz gerekir... gelir vergisinden ötürü...</p>

  <p>- Olur mu dersin? Signora'nın gözleri parlıyordu.</p>

  <p>- Bir dakika, dinleyin. Suzi bir anlaşmazlıktan ürküyordu. Sözünü ettiğim yer son derece basit, birbirine benzeyen binalardan oluşan bir işçi sitesi. Binaların kimi daha bakımlı, kimi ise iyice dökülür... hiçbir şıklığı, zarafeti yoktur. Televizyon bütün gün açıktır, herkes televizyonun sesini bastırmak için bağırarak konuşur. Bir de kardeşim Jerry var... On dört yaşında ve bir felaket...</p>

  <p>- Yatacak bir yer olsun bana yeter. Çok hoş olacağına eminim. Suzi adresi bir kâğıda yazıp hangi otobüse binmesi gerektiğini söyledi.</p>

  <p>- O sokakta biraz yürüyün, önce nasıl olsa size oda vermeyeceklerinden emin olduğum komşularımızın kapısını çalın, sonra bir rastlantıymış gibi bizim eve uğrayın ve "Odanız var mı "diye sorun. Parayı baştan söyleyin, uzun süre kalmayacağınızı da eklemeyi unutmayın. Sizden hoşlanırlar, biraz yaşlısınız ya, daha saygıdeğer bulurlar sizi. Görürsünüz, size benim eski odamı kiralayacaklardır. Sadece benim gönderdiğimi söylemeyin, o kadar.</p>

  <p>Signora uzun uzun yüzüne baktı, "Erkek arkadaşını beğenmiyorlar mıydı?"</p>

  <p>- Erkek arkadaşlarımı... diye düzeltti Suzi. Babam sokak kızı olduğumu söylüyor. Lütfen sizin yanınızda tekrarlarsa sakın karşı çıkmayın, o zaman tanıştığımız meydana çıkar. Suzi'nin yüz ifadesi sertti.</p>

  <p>Signora onca yıl önce Sicilya'ya gitmek üzere yollara koyulduğunda kendisinin de böylesine katı bir ifadesi var mıydı, hatırlamıyordu.</p>

  <p>Otobüse bindi. Bir zamanlar yaşadığı bu kentin nasıl olup da bu kadar büyüyüp serpildiğini bir türlü anlayamıyordu. Akşamın son ışıklarında trafiğin içinde oynayan çocuklar göze çarpıyordu, dış mahallelere doğru gittikçe küçük bahçeleri olan evlerde bisiklete binen çocuklar görünmeye başladı, bir evden diğerine gidiyorlar, zaman zaman bahçe kapısının yanında durmuş sohbet ediyorlardı.</p>

  <p>Signora, Suzi'nin tarif ettiği evlerin kapısını çaldı. Dublin'liler evlerinin dolu olduğunu, her odasını kullandıklarını söylediler.</p>

  <p>- Aklınıza oda kiralayacak biri geliyor mu? diye soruyordu. Biri, "Sullivan'ları deneyin" dedi.</p>

  <p>Şimdi bir bahane bulmuştu. Kapıyı çaldı. Yeni evi burası mı olacaktı? Annunziata'daki yaşamını yitirmenin acısını bu çatının altında yatarak mı geçirmeye çalışacaktı? Sadece âşık olup sevdiği erkeği kaybetmemişti, geleceğini, ölümünden sonra arkasından çalacak kilise çanlarını da yitirmişti. Her şeyi... Ona bir oda vermeyi reddederler diye evi beğenmekten korkuyordu.</p>

  <p>Kapıyı Jerry açtı. Ağzı doluydu. Kırmızı saçlı, çilli bir çocuktu, elinde bir sandviç vardı.</p>

  <p>-Eee?dedi.</p>

  <p>- Annenle veya babanla konuşabilir miyim, lütfen? -Ne konuda? Besbelli bir zamanlar bu eve içeri girmemesi gereken birileri gelmişti.</p>

  <p>- Kiralık bir odanız var mı, diye sormak istiyorum da... diye söze başladı Signora. İçerdekilerin ne olup bittiğini duymak için televizyonun sesini kıstıklarını fark etmişti.</p>

  <p>- Burada bir oda mı? Jerry o denli duyduklarına inanamıyordu ki Signora da "Belki haklı, bu çok saçma bir istek" diye düşünmekten kendini alamadı. Ama hayatı hep saçma görünen davranışlarla geçmemiş miydi? "Öyleyse neden şimdi vazgeçeyim" diye düşündü.</p>

  <p>- Belki onlarla konuşabilirim.</p>

  <p>Kapıya çocuğun babası geldi. İri bir adamdı, başının iki yanında sanki kafatasının kapağını kaldırmaya yarayan tutamaklara benzer iki tutam saçı vardı. Signora'yla aynı yaşta olmalıydı, ama seneler kolay geçmemiş, izler bırakmıştı. El sıkmaya hazırlanır gibi ellerini pantolonunun iki yanına siliyordu.</p>

  <p>- Bir şey mi istediniz? diye sordu kuşkulu bir sesle. Signora bu mahallede bir oda aradığını ve 22 numarada oturan Quinn'lerin belki boş bir odaları vardır diye onu buraya gönderdiklerini söyledi. Daha güven verici olmak için Quinn'leri daha önceden tanıdığını ima edercesine konuşmuştu.</p>

  <p>- Bir dakika gelir misin, Peggy? diye seslendi adam. Elinde sigara, öksürerek gelen kadının gözlerinin altı mosmordu, dümdüz saçları vardı.</p>

  <p>- Ne var? dedi bıkkın bir sesle.</p>

  <p>Fazla umudu kalmayan Signora hikâyesini bir kez daha tekrarladı.</p>

  <p>- Bu yörede oturmaya sizi iten ne var?</p>

  <p>- Uzun süredir İrlanda'da değildim. Bildiğim fazla yer yok. Kalacak bir oda bulmam gerek. Her şeyin böylesine pahalılaştığını bilmiyordum ve... şey... bu yöreye geliş nedenim dağların görünmesi, dedi.</p>

  <p>Bu neden hoşlarına gitmişti sanki. Belki bu denli basit bir söylemle açıklamış olmasıydı onları etkileyen.</p>

  <p>- Evimizi pansiyon gibi hiç kiraya vermedik, dedi kadın.</p>

  <p>- Sorun çıkartmayacağımdan emin olun. Odamda otururum.</p>

  <p>- Bizimle yemek ister misiniz? Erkek, eliyle kalın, hiç çekici görünmeyen sandviçlerin, yaldızlı kâğıdın içindeki tereyağının ve süt şişesinin durduğu masayı gösteriyordu.</p>

  <p>- Yok, yok, hayır, teşekkür ederim. Elektrikli bir çaydanlık alırım. Zaten genellikle salata yerim. Bir de o elektrikli ısıtıcılardan alırsam, hani şu çorba ısıtmak için?...</p>

  <p>- Daha odayı görmediniz bile, dedi kadın.</p>

  <p>- Gösterebilir misiniz? Sesi yumuşak, ama buyurucuydu. Birlikte yukarı kata çıkmaya başladılar. Jerry merdivenin altında durmuş arkalarından bakıyordu.</p>

  <p>İçinde lavabosu olan ufak bir odaydı. Boş bir elbise dolabı, boş bir kitaplık... Duvarlar da bomboş... o uzun, kızıl saçlı, güzeller güzeli, hayat dolu Suzi'nin bu odada yaşamış olduğuna dair en ufak bir iz bulunmayan bir oda...</p>

  <p>Pencereden, dışarısının giderek karardığı görünüyordu. Oda, evin arka tarafında. Yakın bir gelecekte evlerle dolacağı kesin, boş ve verimsiz bir araziye bakıyor, ama şimdilik dağlarla arasına hiçbir şey girmeyecek...</p>

  <p>- Böyle güzel bir manzara olması çok iyi, dedi Signora. Ben İtalya'dan geliyorum. Orada buna dağ manzarası, vista del monte derler.</p>

  <p>- Bizim oğlanın gittiği okulun adı da ... Mountainview, dedi iri erkek.</p>

  <p>Signora gülümseyerek, "Bay Sullivan, Bayan Sullivan... Beni kiracı olarak kabul ederseniz kendimi çok güzel bir yere gelmiş sayacağım."</p>

  <p>Acaba kafadan sakat mı der gibi bakıştıklarını gözlemledi, böyle birini eve almakla hata mı yapıyorlardı?</p>

  <p>Sonra banyoyu gösterdiler. "Biz toplarız" dediler. "Havlunuz için bir yer açarız." Aşağıda oturup konuştular. Signora'nın yumuşaklığı onları sanki daha düşünceli ve zarif davranmaya zorluyor gibiydi. Erkek masanın üstündeki yemek artıklarım topladı, kadın ise sigarasını söndürüp televizyonu kapattı.</p>

  <p>Karşı evde oturan ve hayatlarım taradıklarını vergi dairesine ihbar ederek kazanan bir aileden söz ettiler, ortalık karıştırıcı o karşı komşunun evin masrafına katkıda bulunan paralı bir misafir olduğunu ihbar etmesini önlemek için herkese akraba olduklarını söylemeyi kabul etmesi gerektiğini açıkladılar.</p>

  <p>- Örneğin kuzen olduğumuzu söyleyebiliriz, dedi Signora heyecan içinde. Gizli saklı bir şeyler yaşamak hoşuna gitmişti.</p>

  <p>Uzun yıllar İtalya'da yaşadığını söyledi. Sonra gözüne duvardaki papanın resmi ilişti ve İtalyan kocasını yalan zamanda kaybettiğini, hayatının geri kalan yıllarını İrlanda'da geçirmek için Dublin'e geldiğini anlattı.</p>

  <p>- Burada aileniz yok mu?</p>

  <p>- Bazı akrabalarım var. Zamanla onları bulmaya çalışacağım. Bu sözleri söyleyen Signora'nın bu şehirde bir annesi, bir babası iki kız ve iki erkek kardeşi vardı.</p>

  <p>Onlar da yaşam şartlarının çok zorlaştığını, Jimmy'nin boş zamanlarında kamyonet, taksi veya dört tekerlekli başka ne bulursa kullandığını ve böylece biraz para kazandığını, Peggy'nin de süpermarkette kasiyer olarak çalıştığını anlattılar.</p>

  <p>Sonra konu yine yukardaki odaya geldi.</p>

  <p>- Oda, ailenizden birine mi aitti? diye sordu Signora nazik bir edayla. Şehre daha yakın oturmak isteyen kızlarından söz ettiler.</p>

  <p>Sonra paradan laf açıldı. Signora çantasından cüzdanını çıkarttı ve içini gösterdi. Beş haftalık kira parası vardı. Bir aylığı peşin isterler miydi?</p>

  <p>Sullivan'lar kaygıyla bakıştılar. Para çantalarını açıp içini gösteren insanlara kuşkuyla bakarlardı.</p>

  <p>- Tüm paranız bu mu?</p>

  <p>- Şimdilik bu, ama iş bulunca param da olacak...</p>

  <p>Signora gelecekten hiç korkmuyor gibiydi. Oysa onlar hâlâ huzursuzdular. "Aranızda konuşmak isterseniz ben dışarda beklerim" diyerek arka bahçeye çıktı, bazılarının tepe diye adlandırdığı dağlara bakmaya koyuldu. Bu dağlar Sicilya'da bıraktığı dağlarından farklıydı, ne onlar gibi engebeli ne onlar kadar mavi ne de onlar kadar sivri dağlardı...</p>

  <p>Şimdi Annunziata'da herkes işinin başındaydı. Acaba içlerinden Signora'nın nerede olduğunu, bu akşam başını hangi yastığa koyacağım merak eden var mıydı?</p>

  <p>Sullivan'lar kapıya çıktılar. Karar vermişlerdi.</p>

  <p>- Paranız filan olmadığına göre bu akşamdan itibaren kalmak istersiniz herhalde, dedi Jimmy Sullivan.</p>

  <p>- Ah, evet, bu akşamdan kalabilirsem harika olur, dedi Signora.</p>

  <p>- İsterseniz bir haftalık tutarsınız. Eğer siz bizden, biz de sizden hoşlanırsak biraz daha uzun vadeli bir konuşma yaparız sonra, dedi Peggy.</p>

  <p>Signora'nın gözleri parlıyordu. "Grazie, grazie" dedi hiç düşünmeden. Sonra da özür dilercesine, "Hayatımın büyük bölümü İtalya'da geçti" diye ekledi.</p>

  <p>Sullivan'ların aldırdığı yoktu. Signora'yı zararsız bir eksantrik gibi gördükleri belliydi.</p>

  <p>- Yukarı çıkalım, birlikte yatağınızı yaparız, dedi Peggy. Genç Jerry hiç konuşmadan arkalarından bakıyordu.</p>

  <p>- Merak etme, sana sorun çıkartmam, Jerry, dedi Signora.</p>

  <p>- Adımın Jerry olduğunu nereden biliyorsunuz?</p>

  <p>Ailesi ona bir şeyler söylemiş olmalıydı. Ağzından kaçırmıştı. "Adın olduğu için biliyorum" dedi.</p>

  <p>Buna inanmıştı çocuk.</p>

  <p>Peggy çarşaf ve battaniye getirdi. "Suzi'nin püsküllü bir yatak örtüsü vardı, ama giderken götürdü" dedi Peggy.</p>

  <p>- Onu özlüyor musunuz?</p>

  <p>- Haftada bir gelir. Çoğunlukla babası yokken. Babasıyla on yaşına bastığından beri hiçbir konuda anlaşamazlar. Çok yazık, ama yapacak bir şey yok... Burada otururken o kadar kavga ederlerdi ki bence yalnız oturması çok daha iyi oldu...</p>

  <p>Signora üstüne İtalyan kentlerini işlediği yorganını açtı. Yorganı ipek kâğıda sarmıştı, orta yerine de kırılmaması için sürahisini yerleştirmişti. Beraberinde pek az şey getirmişti. Onları Peggy Sullivan'ın önünde açmaktan mutluydu, böylece kadına ne kadar suçsuz ve kusursuz bir hayatı olduğunu kanıtlamış oluyordu.</p>

  <p>Peggy'nin gözleri faltaşı gibi açılmıştı.</p>

  <p>- Onu nereden buldunuz? Harika bir şey... dedi.</p>

  <p>- Kendim yaptım. Seneler boyunca... Aklıma estikçe yeni bir yerin adını ekleyerek... Bakın işte Roma! Bu da Annunziata, oturduğum yer...</p>

  <p>Peggy'nin gözleri yaşarmıştı. "Siz ikiniz bunun... bunun altında mı yatardınız. Ölmesi ne kadar acı..."</p>

  <p>- Evet, evet, gerçekten çok acı.</p>

  <p>- Hastalığı uzun mu sürdü?</p>

  <p>- Hayır, kazada öldü.</p>

  <p>- Bir resmi yok mu? Buraya koymak için... Peggy eliyle komodinin üstünü gösteriyordu.</p>

  <p>- Yok, Mario'nun resmi sadece kalbimde ve beynimde var, başka resmi yok. Sözcükler ikisinin arasında havada asılı kaldılar.</p>

  <p>Peggy Sullivan konuyu değiştirmeye karar verdi. "Böyle işlemeler yapabilen biri hiç işsiz kalmaz" dedi. "Herkes size iş vermek ister."</p>

  <p>- Dikiş dikerek para kazanmayı hiç düşünmemiştim, dedi Signora, çok uzaklara bakarak.</p>

  <p>- Ne yapmayı düşünüyordunuz peki?</p>

  <p>- Ders vermeyi veya rehberlik yapmayı düşünüyordum. Orada, Sicilya'ya gelen turistlere ince işlemeler yapıp satardım. İşlemelerimin burada da beğenileceği hiç aklıma gelmedi.</p>

  <p>- Yonca<a href="../Text/Section0002.xhtml#n8" id="n8d"><sup>[8]</sup></a> veya arp deseni işlerseniz çok müşteri bulursunuz, dedi Peggy, ama ikisinin de bu fikri fazla çekici bulmadıkları belliydi. Oda hazırdı. Signora getirdiği birkaç parça giysiyi de asınca sonuçtan çok mutlu olduğu görülebiliyordu.</p>

  <p>- Bu kadar çabuk yeni bir ev bulmama yardımcı olduğunuz için çok teşekkür ederim. Biraz önce oğlunuza size sorun çıkartmayacağımı söylüyordum.</p>

  <p>- Ona aldırmayın. Onun çıkardığı sorunlar yeter de artar bile... Tembel çocuk... İkimizin de kalbini kırdı. Suzi hiç olmazsa akıllı. Korkarım bu çocuk sonunda serseri olup çıkacak.</p>

  <p>- Geçici bir dönem olduğundan eminim. Signora Mario'yla oğulları konusunda böyle konuşurdu. Yatıştırıcı ve yapıcı. Anneler, babalar bu tür sözler duymak isterdi.</p>

  <p>- Geçici bile olsa bu dönemin çok uzun sürdüğünü söylemeliyim. Yatmadan önce bizimle bir içki içmeye ne dersiniz?</p>

  <p>- Hayır, teşekkür ederim. Günlük yaşantımı düzenlemeye ilk günden başlamak isterim. Şimdi çok yorgunum. Uyuyacağım.</p>

  <p>- Bir fincan çay yapacak bir su ısıtıcınız bile yok ama...</p>

  <p>- İyiyim, gerçekten iyiyim.</p>

  <p>Peggy onu yalnız bırakıp aşağıya indi. Jimmy televizyonda bir spor programı izliyordu. "Sesini biraz kıs, Jimmy. Kadın yorgun, sabahtan beri yollarda..."</p>

  <p>- Aman Tanrım, yoksa evin içi çocukların bebekliklerindeki gibi mi olacak? Sus, sakın gürültü etme?..</p>

  <p>- Hayır, öyle olmayacak. Üstelik verdiği paraya sen de en az benim kadar önem veriyorsun.</p>

  <p>- Kaçığın teki... Ağzından bir şeyler alabildin mi bari?</p>

  <p>- Evli olduğunu söyledi. Kocası kazada ölmüş. Öyle diyor.</p>

  <p>- Söylediklerine inanmadığın belli...</p>

  <p>- Evet, adamın bir resmini bile taşımıyor. Evli birine benzemiyor. Yatağın üstünde bir şey var... Papaz giysisi gibi bir şey... Evli olanlar böyle şeyler yapmaya vakit bulamazlar...</p>

  <p>- Çok fazla kitap okuyor, çok fazla film seyrediyorsun. Senin sorunun da bu!</p>

  <p>- Tam deli değilse bile biraz kaçık olduğu doğru ama, Jimmy.</p>

  <p>- Baltayla insan öldüren bir katil olduğunu sanmıyorum. Sen ne dersin?</p>

  <p>- Hayır. Ama bir ara rahibelik yapmış birine benziyor. Öyle bir durgunluk var. Bence eskiden rahibeymiş. Belki hâlâ rahibedir... Günümüzde bunu anlamak eskisi kadar kolay değil.</p>

  <p>- Olabilir. Jimmy düşünceliydi. Eğer rahibeyse... her ihtimale karşı... Suzi'nin ne haltlar karıştırdığını anlatmasan daha iyi olur. Kızımızın neler yaptığını bilse korkarım yıldırım hızıyla bu evden ; çıkıp gider.</p>

  <p>Signora camda durmuş arkadaki çorak toprağa ve dağlara bakıyordu. 'i' Buraya bir gün evim diyebilecek miydi?</p>

  <p>Annesi ile babasının zayıf ve bakıma muhtaç hallerini görmeye dayanabilecek miydi? Koşarak eve dönüp onlara bakmayacağını anladıklarında nasıl soğuk ve ilgisiz davranacaklardı kim bilir? Signora bu tavırlarını affedebilecek miydi?</p>

  <p>Ya da aşağıdan sesleri gelen bu gürültülü insanlarla, asık suratlı oğulları ve mutsuz kızlarıyla bu bakımsız, her tarafı dökülen küçük evde yaşamaya devam edecek miydi? Signora ilk kez karşılaştığı bu insanlara iyi davranacağını, onlara yakınlık göstereceğini biliyordu.</p>

  <p>Örneğin Suzi ile babasını barıştırmaya çalışacağı kesindi. O somurtkan çocuğun işine ilgi duymasını sağlayacak bir yol bulacaktı. Zamanla perdeleri onaracak, oturma odasındaki lime lime yastıkları tamir edecekti, banyodaki havluların kenarına şerit geçirecekti. Ama hepsini yavaş yavaş yapacaktı. Annunziata'da yaşadığı onca yıl ona sabırlı olmayı öğretmişti.</p>

  <p>Yarın ne annesine ne de babasının kaldığı huzurevine gidecekti.</p>

  <p>Brenda ile Yastık Yüzü'nü görmeye gidecekti ve Brenda'nın kocasına "Patrick" diye seslenmeyi unutmayacaktı. Kalacak bir yeri olduğunu ve iş aradığını öğrendiklerinde onu gördüklerine daha da sevineceklerdi. Onların lokantasında bir iş bulamaz mıydı?... Belki Mario'nun kızıyla evlenen o genç gibi mutfakta sebze soyup bulaşık yıkayabilirdi.</p>

  <p>Signora soyundu ve yıkandı. Yaka kenarlarına goncalar işlediği beyaz geceliği giydi. Mario bu geceliğe bayılırdı; göğsünü okşamadan önce goncaları okşayan elini anımsadı.</p>

  <p>Vadilere ve dağlara açık mezarında uyuyan Mario... Sonunda Signora'yı iyi tanımayı başaran Mario... Yaşamı boyunca sözünü dinlememiş olsa bile öldükten sonra isteğini yerine getireceğini ; bilmişti. Yaşadığı sürece Annunziata'da kalışından gitmeyişinden mutlu olduğu kesindi. Yirmi altı yıl önce Mario'suz yaşayamayacağı için peşine takılıp onun köyünde hayatını sürdürmeyi seçmeyişinden de mutlu olmaması mümkün değildi. "Şimdi arkada bıraktığı dul karısının saygınlığım ve onurunu korumak için Annunziata'yı terk ettiğim için mutlu olmalı" diye düşünüyordu.</p>

  <p>Bu gecelikle, bu yorganın altında Mario'yu kaç kez mutlu etmişti?.. Dertlerini, sıkıntılarını dinleyerek, başını okşayarak, ona hep ılımlı davranmayı önererek, iyi fikirler vererek mutlu etmişti... Uzakta havlayan yabancı köpekleri ve çocuk seslerini dinledi.</p>

  <p>Birazdan uyuyacaktı. Yarın yeni hayatı başlıyordu.</p>

  <p>Brenda her gün öğle vakti Quentin's Lokantası'nı boydan boya geçerek denetlerdi. Bu bir alışkanlık olmuştu. Yakınlardaki bir kilisenin Angelus çam yankılanırken, Brenda çanı duymaz dua etmeyi çoktandır unuttuğu için işine devam ederdi. Hep beyaz yakası kolalı, düz renk bir elbise giyerdi. Makyajını özenle yapardı. Yemek salonundaki tüm masaları dikkatle incelerdi. Garsonlar Brenda'nın hata affetmediğini bildikleri için işlerini kusursuz yapmaya çalışırlardı. İrlanda dışında yaşayan Bay Quentin, lokantasının adının iyiye çıkmasını Brenda ve Patrick'e borçlu olduğunu söylerdi. Brenda bunun devamını sağlamayı görev biliyordu.</p>

  <p>Garsonların büyük çoğunluğu yıllardan beri Quentin's'te çalışıyordu. Birbirlerini yakından tanıdıkları için iyi bir ekip çalışması içindeydiler. Devamlı gelen, adlarıyla hitap edilmesinden hoşlanan müşterileri vardı. Brenda müşterilere ait ufak ayrıntıları anımsamanın önemim vurgulardı. Örneğin, tatilleri iyi geçmiş miydi? Yeni bir kitaba başlamışlar mıydı? Irish Times gazetesinde çıkan resimleri ne kadar güzeldi veya Curragh'daki yarışı atlarının kazanmasına ne kadar sevinmişlerdi...</p>

  <p>Her ne kadar kocası Patrick insanların buraya yemeği için geldiklerini düşünse de Brenda yakın ilginin ve verilen önemin payının büyük olduğundan emindi. Ömrünün uzunca bir zamanını değersiz insanlara iyi davranarak geçirmişti. Hiç önemsenmeyecek insanların zamanla yükseldiklerinde Quentin's'te gördükleri sıcak ilgiyi hiç unutmadıklarını çok iyi bilirdi. Ekonomik durum ne kadar kötü olursa olsun, kemer sıkma politikası ne kadar gündemde olursa olsun öğle yemekleri hâlâ geçerli bir ticarî değer olmaya devam ediyordu.</p>

  <p>Brenda, pencere kenarındaki masalardan birinin çiçeklerini düzeltirken kapının açıldığım duydu. Bu saatte kimse yemeğe gelmezdi. Dublin'liler geç yemek yemekten hoşlanırlardı, Quentin's'in kapısını yarımdan önce çalan kimse olmazdı.</p>

  <p>Kadın çekinerek yürüyordu. Ellilerinde, belki de biraz daha yaşlıydı. Yer yer beyazlaşmış uzun saçları renkli bir eşarpla ensesinde toplanmıştı. Beyazların arasından eskiden kızıl saçlı olduğu görülebiliyordu. Uzun, ayak bileklerine kadar inen kahverengi bir etek ile yetmişli yıllarda giyilen eski moda bir ceket vardı üstünde. Ne hırpani ne de şık görünüyordu. Tek söylenebilecek şey herkesten farklı olduğuydu. Kasadaki yerini almış olan Nell Dunne'a doğru giderken Brenda birden kim olduğunu anladı.</p>

  <p>- Nora O'Donoghue! diye bağırdı heyecanla. Arkadaşını görmeyeli koca bir ömür geçmişti sanki... Genç garsonlar ile kasadaki Bayan Dunne, Brenda'nın, o kusursuz Brenda Brennan'ın bu acayip görünüşlü kadına koşarak sarılmasını şaşkınlıkla izliyorlardı. "Tanrım, sonunda orasını terk ettin demek... Uçağa bindin ve geri döndün!.."</p>

  <p>- Evet, dedi Signora. Döndüm.</p>

  <p>Birden Brenda'nın yüzü değişti. Canı sıkılmışa benziyordu. "Şey, yani... baban ölmedi, değil mi? Onun için döndüğünü söyleme de..."</p>

  <p>- Hayır, öldüyse de haberim yok.</p>

  <p>- Demek henüz onlara gitmedin, öyle mi?</p>

  <p>- Hayır, hayır. Kesinlikle onlara gitmedim.</p>

  <p>- Yaşa! Senin kolay pes etmeyeceğinden emindim... Peki, hayatının aşkı nasıl, anlat bakalım?</p>

  <p>Signora'nın yüzü birden değişti. Yüzünde ne hayat ne renk kalmıştı. "O öldü, Brenda. Mario öldü. Yolda, bir virajda öldü. Şimdi, Annunziata'da bir kilisenin bahçesinde yatıyor."</p>

  <p>Bu sözlerle sanki son gücünü de harcamıştı. Bayılacak gibiydi. Kırk dakika sonra lokanta dolacaktı. Brenda Brennan'ın görevi gelenlerle ilgilenmek, onları karşılamaktı, sevgilisini kaybeden arkadaşıyla bir olup ağlamak değil... O, Quentin's'in dışa açılan penceresiydi? Brenda hızla düşündü. Loca gibi bir girintideki masa gözüne ilişti. Genelde orayı sevgililere veya gözlerden uzak olmak isteyenlere ayırırdı. Nora'yı o masaya oturtacaktı. Arkadaşını kolundan tutarak usulca yerleştirdi, sonra garsondan büyük bir konyak ile bir bardak buzlu su getirmesini istedi. "İkisinden biri işe yarar" diye düşünüyordu.</p>

  <p>Deneyimli gözleri ve elleri ayırtılmış masaların düzenim değiştirdi; Nell Dunne'dan yeni düzenin fotokopisini çekmesini rica etti.</p>

  <p>Nell, olanlarla gereğinden fazla ilgileniyordu. "Bizim... bu durumu düzeltmek için... yapabileceğimiz bir şey var mı Bayan Brennan?"</p>

  <p>- Evet, var, Nell. Yeni oturma düzeninin fotokopisini çek, garsonlara ve mutfağa birer kopya ver, lütfen. Sesi sert ve nezaketten yoksundu. Nell Dunne, zaman zaman nedenini anlamadığı bir biçimde sinirine dokunuyordu.</p>

  <p>Sonra, hem çalışanların hem de müşterilerin Buzdan Bebek diye isim taktıkları Brenda Brennan arkadaşının yanına oturdu ve birlikte uzaklarda kalan o köy meydanını geçerek Nora'nın evine gelen ve ondan ülkesine, ait olduğu yere dönmesini isteyen kadının kocasının ölümüne ağladılar.</p>

  <p>Signora'nın yaşadıkları yer yer kâbus gibi, yer yer çok dokunaklıydı. Brenda bir süre bu kadar sevmenin nasıl bir şey olduğunu anlamaya çalıştı. Böylesine delicesine, sonuçlarına aldırmadan sevmek, geleceği hiç düşünmeden sevgisi uğruna hep beklemek, sonsuza dek beklemeyi göze almak...</p>

  <p>Diğer müşteriler Signora'yı göremiyorlardı. Tıpkı devlet bakanının hanım arkadaşıyla yemeğe geldiği günlerdeki gibi veya iş adamlarının rakip şirkette çalışan birini iş teklif etmeden önce daha yakından tanımak amacıyla buraya getirdikleri günler gibi... Nora o masada yalnız kalsa kimseden rahatsız olmazdı.</p>

  <p>Brenda gözlerini sildi, makyajını tazeledi, yakasını düzeltti ve işinin başına döndü. Arada sırada etrafına bakan Signora arkadaşının o zengin, kendinden emin insanları nasıl masalarına yönelttiğini, onlara aileleri hakkında, işleri konusunda nasıl sorular sorduğunu şaşkınlık içinde gözlemliyordu... Ya mönüdeki fiyatlar! Onlara ne demeliydi? Quentin's'teki bir kap yemeğin parasıyla Annunziata'da bütün bir aile bir hafta boyunca doyabilirdi. Bu insanlar böyle paraları nereden buluyorlardı?</p>

  <p>- Şef bugün taze kalkan balığı öneriyor, bir de yaban mantarı var... Seçimi size bırakıyorum. Hazır olduğunuzda Charles siparişlerinizi alacak...</p>

  <p>Brenda böyle konuşmayı nereden öğrenmişti? Ya Yastık Yüzü'ne "Şef diyerek onu hayranlık duyulacak bir konuma getirmeyi? Sonra böyle dik durmayı?.. Böylesine kendinden emin davranmayı? Demek ki o, alttan alıp kendim geri planda tutmaya çabalayarak yaşamaya çalışırken başkaları öne çıkmanın savaşım vermişlerdi... Demek ki yeni yaşamında öğrenmesi gereken şeylerden biri bu olacaktı... Yaşamını yitirmeyip başım dik tutmak istiyorsa...</p>

  <p>Signora burnunu sildi ve sırtını dikleştirdi. Artık mönüye korkuyla bakmıyor, kamburunu çıkartarak oturmuyordu. Domates salatası ve dana eti ısmarladı. Et yemeyeli o kadar uzun zaman olmuştu ki... Bütçesi et almaya elverişli değildi, uzun bir süre de olmayacağı kesindi. Mönüdeki fiyatlara tekrar göz attığında bayılacakmış gibi hissetti kendini, ama Brenda ısrar etmişti. "Ne istersen ısmarla, bu benim hediyem sana; hoş geldin yemeği" demişti. Signora bir şey söylemeden bir şişe Chianti şarabı belirivermişti. Şarap listesinde o şişenin fiyatına bakmamak için kendini zor tutuyordu. Bu bir hediyeydi, o da hediye gibi kabul edecekti...</p>

  <p>Yemeğe başlayınca ne kadar acıkmış olduğunu fark etti. Uçakta o kadar heyecanlı hatta sinirliydi ki ağzına fazla bir şey koymamıştı. Dün akşam Sullivan'larda da bir şey yememişti. Domates salatası enfesti. Tabağa taze fesleğen serpiştirilmişti. "İrlanda'da bu tür tabaklar hazırlamayı ne zaman öğrendiler" diye düşündü... Et az pişmişti, yanındaki sebzeler de tam kararında, gevrek ve diriydi. "Nerede o eski günlerdeki su içinde yüzen, yumuşacık, cansız sebzeler" diye düşündü Signora.</p>

  <p>Yemeği bittiğinde kendini çok daha güçlü hissediyordu.</p>

  <p>Öğle servisi sona erip son müşteriler de lokantayı terk ettikten sonra yanına gelen Brenda'ya, "Merak etme, artık ağlamayacağım" dedi.</p>

  <p>- Annenin yanma dönmek yok, Nora. Aile arasına girmek istemem, ama senin ona ihtiyacın olduğunda gerçek bir anne gibi davranmadı, öyleyse onun sana ihtiyacı olduğunda sen neden ona gerçek bir kız evlat gibi davranasın?</p>

  <p>- Hayır hayır, ben de bu konuda kendimi sorumlu görmüyorum doğrusu.</p>

  <p>- Tanrı'ya şükürler olsun, dedi Brenda. Sesinden rahatlamış olduğu seziliyordu.</p>

  <p>- Ama bir iş bulmam gerek. Hayatımı kazanmam, masraflarımı karşılayacak parayı bulmam lazım. Sizin patates soyacak veya temizlik yapacak birine ihtiyacınız yok mu?</p>

  <p>Brenda arkadaşına nazikçe burada çalışmasının doğru olmayacağını, o işler için genç yamaklar tuttuklarını anlattı. Tıpkı onların yıllar önce yamaklık yapmaları gibi. Her şey... her şey değişmeden önce.</p>

  <p>- Hem bu işler için yeteri kadar genç değilsin, Nora. Hem fazla deneyimlisin. Senin elinden o kadar çok şey gelir ki... Örneğin bir ofiste çalışabilirsin, belki İtalyanca öğretebilirsin.</p>

  <p>- Yok, fazla yaşlıyım. Sorun da burada zaten... Bilgisayarı bırak ömrümde daktilo makinesi bile kullanmadım... Sonra, öğretmenlik yapmak için gerekli hiçbir şartı yerine getirmiş değilim.</p>

  <p>- Her şeyden önce biraz yardım almak için işsizlik sigortasına yazılman gerek, dedi Brenda her zamanki gibi işin pratik yönüne öncelik veriyordu.</p>

  <p>-Yazılmak mı?</p>

  <p>- Evet, işsizlik parası almak için, yardım almaya...</p>

  <p>- Yapamam, buna hakkım yok benim.</p>

  <p>- Evet, var. İrlandalı değil misin sen?</p>

  <p>- Evet, ama o kadar uzun süre dışarda yaşadım ki... Ülkeme hiçbir katkıda bulunmadım. Signora çok kararlıydı.</p>

  <p>Brenda'nın keyfi kaçmıştı. "Şimdi Rahibe Teresa'lık taslamaya kalkma... Gerçekçi olman, kendi menfaatlerini düşünüp, verilen haklardan yararlanmayı öğrenmen gerek."</p>

  <p>- Benim için merak etme, Brenda. Güçlüklere rağmen paçayı kurtarmayı başarırım. Çeyrek asırdır nelerin altından kalkmayı başardığımı bir düşün... Başkası bunu yapamazdı. Dublin'e ayak basalı birkaç saat olmadan kendime kalacak bir yer bulan ben değil miyim? Korkma, çok geçmeden iş de bulurum...</p>

  <p>Signora, Patrick diye hitap etmekte zorluk çekmediği Yastık Yüzü'nü görmek için mutfağa gitti. Yastık Yüzü, resmî bir edayla kocasını kaybettiği için taziyelerini bildirdi ve "Hoş geldin" dedi. Bütün bu sözleri büyük bir nezaket ve ciddiyetle söylüyordu. Mario'nun gerçekten kocası olduğunu mu sanıyordu, yoksa etrafında her sözünü büyük bir saygıyla dinleyen onca gencin yanında olmak mı böyle konuşmasına yol açıyordu, Signora anlamamıştı.</p>

  <p>Hepsine o enfes yemekler için teşekkür etti, ilerde kendi imkânlarıyla geleceğini söyledi.</p>

  <p>- Yakında İtalyan yemeklerinden oluşan bir mönü hazırlayacağız. Mönüleri İngilizce'ye çevirmeye ne dersin? diye sordu Patrick.</p>

  <p>- Memnuniyetle yaparım, dedi Signora. Yüzü parlıyordu. "İki hafta çalışırsam ancak, bu lokantada yiyecek kadar para kazanırım. Bu tercüme işiyle hiç olmazsa güzel bir yemeğin bir bölümünü karşılayacak param olur" diye düşündü.</p>

  <p>Patrick, ciddiydi. "Bunu resmî olarak, para karşılığı yaparız" dedi. Brennan'lar nasıl böylesine kibar ve bilinçli davranmayı öğrenmişlerdi? Patrick ianeymiş gibi görünmeden ona para teklif etmeyi ne güzel başarmıştı...</p>

  <p>Signora gitgide güçleniyordu. "Sırası gelince konuşuruz. Sizi daha fazla meşgul etmeyeyim. Haftaya uğrar yaptıklarımı anlatırım." Sonra uzatmalı vedalara fırsat vermeden hızla lokantadan çıktı. İtalya'da köyde yaşadığı yıllarda birini ziyarete gidince çabuk kalkmanın, birine rastlayınca uzun uzun konuşmaktan kaçınıp kısa kesmenin daha fazla takdir gördüğünü anlamıştı.</p>

  <p>Poşet çay ve bisküvi aldı, sonra kendine ek bir lüks olarak kaliteli bir el sabunu aldı.</p>

  <p>Birkaç lokantaya uğrayarak mutfakta yardımcı olarak çalışmak istediğini söyledi, ama her yerden nezaketle geri çevrildi. Bir süpermarkette raf düzenleyici olarak iş istedi, bir gazetecide de gazete ve mecmua paketlerini açıp dizmeye talip oldu. Herkes şaşkınlıkla bakıyordu. Kimi neden İş Bulma Kurumu'na başvurmadığını sordu. Onlara öylesine boş boş bakıyordu ki haklı olarak geri zekâlı olduğunu düşündüklerini gözlemliyordu..</p>

  <p>Signora pes etmedi. Saat beşe kadar iş aradı. Sonra annesinin oturduğu mahalleye giden otobüse bindi. Evlerin etrafında çiçek tarhları ve bodur bitkilerden oluşan çitlerle düzenlenmiş bahçeler vardı. Kapıların çoğunda hem merdiven hem rampa vardı. Bu site yaşlılara göre planlanmıştı. Sitenin sınırını çevreleyen yaşlı ağaçlar, bitkiler ve kırmızı tuğla duvarlar evlerini satıp buraya yerleşmeyi düşünenlere büyük bir güven duygusu veriyordu.</p>

  <p>Signora büyük bir ağacın arkasına saklanarak sessizce beklemeye koyuldu. Elinde kâğıt torbası, uzun süre 23 numaralı evin kapısına bakarak bekledi. Hareketsiz oturmaya o kadar alışıktı ki zamanın nasıl geçtiğini fark etmedi. Hiç saat takmadığı için, zamanın geçmesinin hiç önemi yoktu onun için... Annesini görünceye dek bekleyecekti. Bugün olmazsa zararı yoktu. Kararını annesini gördükten sonra verecekti. Onun yüzünü görmeden hiçbir karar alamazdı. Kalbinde belki çok güçlü bir merhamet, belki de geçmişteki sevgiyi duyacak veya affetmek isteyecekti... Belki de annesini eskiden tanıdığı bir yabancı, geçmişte sevgi ve arkadaşlık beslediği biri gibi görecekti.</p>

  <p>Signora hislerine güvenirdi. Ne yapması gerektiğini bileceğinden emindi.</p>

  <p>O akşam 23 numaraya ne giren oldu ne de çıkan. Saat onda Signora nöbet tutmaktan vazgeçti ve otobüse binerek Sullivan'lara döndü. Usulca kapıdan girdi, yukarı çıkmadan avaz avaz bağıran televizyon odasının önünden geçerken içeriye "İyi geceler" diye seslendi. Jerry'yi aralarına oturtmuş televizyon seyrediyorlardı. "Gecenin bu saatine kadar kovboy filmleri seyrederse derslerine önem vermesi nasıl beklenir?" diye düşündü Signora.</p>

  <p>Odasına eski bir çaydanlık ile elektrikli su ısıtacağı koymuşlardı. Çay yaptıktan sonra dağları seyretmeye koyuldu.</p>

  <p>Ayrılalı otuz altı saat dolmadan, hem Annunziata'nın üstüne hem de Vista del Monte'ye doğru yaptığı yürüyüşlere ince bir tül örtülmüştü sanki. Acaba bir gün gelir Gabriella onu gönderdiğine pişman olur muydu? Acaba Signora Leone, İrlandalı arkadaşının o denizaşırı ülkede nasıl yaşadığını, başına neler geldiğini merak eder miydi? Bunları düşündü, sonra güzel kokulu sabunuyla yıkandı ve yatağına uzanarak uykuya daldı. Vahşi Batı barlarında silah çeken kovboyları, çıkan kavgaları ve kapalı arabalara binip kaçanların seslerini duymadı... Uzun, derin bir uykuyla uyudu.</p>

  <p>Uyandığında evde kimse kalmamıştı. Peggy süpermarketine gitmişti, Jimmy şoförlüğüne, Jerry de okuldaki derslerine. Signora, yola koyuldu. Bu kez annesinin evini sabahleyin gözetlemeye karar vermişti. Tanışıklık kurduğu ağacın arkasına yerleşti. Fazla beklemesine gerek kalmadan ufak bir araba 23 numaranın önünde durdu. Şişmanca, orta yaşlı, permalı, kızıl saçlı bir kadın çıktı arabadan. O kadının küçük kardeşi Rita olduğunu anladığında elinde olmadan hayret dolu küçük bir çığlık attığını fark etti. Rita kırk altı yaşında olmasına karşın öylesine orta yaşlılığa alışmış görünüyordu ki... Signora buradan ayrıldığında Rita küçük bir kızdı, arada ne bir resim göndermişlerdi ne de sıcak bir aile mektubu... "Bunu unutmamalıyım" dedi. Sadece ihtiyaçları olunca mektup yazmışlardı. Deliler gibi sevdiği evli adamın peşinden Sicilya'ya giden kadına sadece kendi ufacık hayatlarının konforu bozulma tehlikesiyle karşılaşınca mektup yazma zahmetine girmişlerdi. Bunu unutmamalıydı.</p>

  <p>Rita gergin ve sert görünüyordu.</p>

  <p>Rita'yı Gabriella'nın annesine benzetti. Ufak tefek, hırs içinde bir kadındı, gözleri durmadan etrafı kolaçan eder, kusur arardı. "Sinir hastası bir kadın" derlerdi onun için. Sinirliydi... Bu kadının, bu omuzları çökmüş, kamburu çıkmış kadının, ayağım sıkan ayakkabılarla dört adımlık yeri on adımda yürüyen bu kadının küçük kardeşi Rita olması mümkün müydü? Signora, ağacın arkasında ağzı açık şaşkınlık içinde bakıyordu. "Arabanın kapısı açık, demek ki annemi getirecek" diye düşündü. Annesini görünce hissedeceği şoka kendini hazırlıyordu. Rita böylesine yaşlandığına göre kim bilir annesi ne haldeydi?</p>

  <p>Aklına Annunziata'daki yaşlılar geldi. Ufak tefek, çoğunlukla ellerinde bastonları köy meydanında oturup geçenleri seyrederler, gülümseyerek kızların eteklerini ellerler ve "Bella, bellisima"<a href="../Text/Section0002.xhtml#n9" id="n9d"><sup>[9]</sup></a> derlerdi.</p>

  <p>Annesi böyle bir yaşlı değildi. Annesi iyi korunmuş yetmiş yedi yaşında bir kadındı. Kahverengi bir elbise ve kahverengi bir hırka giymişti. Saçları, sımsıkı arkaya toplanmış, modası geçmiş bir topuz yapılmıştı. Mario'nun yıllar önce, "Saçlarını serbest bıraksa annen çok daha hoş olur" dediği günkü gibiydi saçı.</p>

  <p>"Düşün" dedi kendi kendine, "O günlerde annem şimdiki yaşımdaydı. Ne kadar katı, ne kadar inatçı, dediğim dedik biriydi, içten hissetmese bile dinî kurallara uymakta ne kadar ısrarcıydı... Annesi ondan yana olsaydı, cesaretle Signora'yı korusaydı her şey ne kadar başka olurdu... Signora yıllarca yalnız olmaz, evi ve ülkesiyle bağları kopmazdı. Öyle olsaydı annesi ile babasına bakmak için seve seve geri gelir, köyde otursalar da onları yalnız bırakmaz, hayatlarının son günlerini ayrılmak istemedikleri çiftliklerinde geçirmeleri için elinden geleni yapardı.</p>

  <p>Şimdi ise... Şimdi ondan birkaç metre uzaktaydılar... istese seslenir onlar da sesini duyarlardı.</p>

  <p>Annesinin sert bir sesle, "Peki, peki, tamam giriyorum işte! Acele ettirmene gerek yok. Bir gün sen de yaşlanacaksın, unutma" diye Rita'yı azarladığını duydu. Rita'nın sinirden daha da gerginleşen vücudunu görüyordu. İki kadının birbirlerini görmekten hiç zevk almadıkları belliydi, Annesinin kızıyla hastaneye gitmekten hiç mutlu olmadığı anlaşılıyordu. Evinde kalamayan yaşlı adamı görmeye giderken ikisinin hiçbir ortak duyguyu paylaşmadıkları, beraberlik içinde olmadıkları gözlemleniyordu.</p>

  <p>"Bu Rita'nın günü olmalı. Yarın da Helen'in günü olsa gerek" diye düşündü. Sonra sıra gelinlere geliyordur, onlar da bu zevksiz görevi neşesiz bir biçimde yerine getiriyorlardır. İtalya'daki deli kadının geri dönmesini istemelerinden daha doğal ne vardı? Araba, içinde yan yana ve dimdik oturan ve hiç konuşmayan iki kadınla yola çıktı. Sevgiden yoksun bir aileden gelip de böylesine sevmeyi nereden öğrenmişti? Signora bunu merak ediyordu. Gördükleri karar vermesine yetmişti. Signora bahçe düzeni çok güzel olan siteden başı dik ayrıldı. Her şey açıklığa kavuşmuştu. "Pişmanlık yok, geçmişten gelen suçluluğa da yer yok" dedi.</p>

  <p>İş bulmak konusunda o gün de bir gün öncesinden farksızdı, ama Signora umutlarının kırılmasına izin vermemeye kararlıydı. Yolu Iiffey Nehri'ne düşünce Suzi'nin çalıştığı kahveye gitti. Genç kızın onu görmekten mutlu olduğu belliydi.</p>

  <p>- Gerçekten gittiniz demek! Annem durup dururken bir kiracı bulduklarını söyledi.</p>

  <p>- Evet, çok güzel bir yer. Teşekkür etmek için geldim.</p>

  <p>- Hayır, hiç güzel değil, ama şimdilik idare eder.</p>

  <p>- Yatak odasından dağları görüyorum.</p>

  <p>- Evet, üstüne bir sürü kutu ev yapılmasını bekleyen çorak toprak.</p>

  <p>- Yine de tam bana göre bir yer. Teşekkür ederim.</p>

  <p>- Rahibe olduğunuzu sanıyorlar. Öyle misiniz?</p>

  <p>- Hayır, hayır. Korkarım rahibelikten çok uzak biriyim.</p>

  <p>- Annem kocanızın öldüğünü söylediğinizi anlattı.</p>

  <p>- Bir bakıma doğru.</p>

  <p>- Bir bakıma öldü... bunu mu demek istiyorsunuz?</p>

  <p>Signora çok sakindi. İnsanların onu rahibe sanmalarını anlamak çok kolaydı. "Hayır, bir bakıma kocam sayılırdı demek istiyorum. Ama bütün bunları annene ve babana anlatmaya gerek duymadım."</p>

  <p>- Hiç gerek yok. Anlatmamakla akıllılık etmişsiniz, dedi Suzi Signora'ya bir fincan kahve doldurdu. Müessesenin ikramı, diye ekledi fısıltıyla.</p>

  <p>Signora kendi kendine gülümsedi ve "Akıllıca davranırsam Dublin'de bedavaya yemek yiyebileceğim" diye düşündü. "Quentin's'te bedava öğle yemeği yedim. İşim iş" dedi Suzi'ye.</p>

  <p>- Çalışmak için can attığım yer orası, dedi Suzi. Garsonlar gibi siyah pantolon giyerdim... Bayan Brennan'ın dışında orada çalışan tek kadın ben olurdum.</p>

  <p>- Bayan Brennan'ı nerden tanıyorsun?</p>

  <p>- O bir efsanedir, dedi Suzi. Üç sene kadar onun yanında çalışmak istiyorum... Her şeyi öğrenip kendi lokantamı açmak için.</p>

  <p>Signora, hasetle içini çekti. "Benim gibi bulaşıkçılık yapmak için başvurup her seferinde reddedilmek yerine böyle bir olasılığın gerçekleşebileceğini düşünmek ne güzel" diye düşündü. "Söyler misin, ben neden basit bir iş, temizlik yapmak, ortalık toplamak gibi herhangi bir iş bulamıyorum? Neyim eksik benim? Yoksa çok mu yaşlıyım?"</p>

  <p>Suzi dudağını ısırıyordu. "Bana kalırsa başvurduğunuz işlere göre fazla mükemmelsiniz. Nasıl bizimkilerin evinde oturmayacak kadar gösterişli biriyseniz, aynı şey. İnsanları rahatsız ediyor, tuhaf geliyor. Onlar tuhaf insanlardan korkarlar."</p>

  <p>- Peki, sence ne yapmalıyım?</p>

  <p>- Belki biraz daha yükseği hedeflemelisiniz. Resepsiyon memurluğu gibi veya... annem insanı çıldırtacak güzellikte bir yatak örtünüz olduğundan söz etti. Belki o örtüyü bir dükkâna gösterseniz. Uygun bir dükkâna götürürseniz...</p>

  <p>- Bunu yapacak kadar kendime güvenmiyorum.</p>

  <p>- Sizin yaşınızda, kocanız olmayan bir erkekle İtalya'da yaşadıysanız, yeteri kadar kendinize güvendiğiniz kesin, dedi Suzi.</p>

  <p>Sonra birlikte en kaliteli işlemelerin satılabileceği modacıların ve tasarımcıların listesini hazırladılar. Suzi'nin listeye ekleyecek isimleri düşünürken elindeki kalemi emdiğini gören Signora hayal gücünü çalıştırmaya başladı. Belki bir gün bu güzel kızı Annunziata'ya götürür, "Yeğenim" diye tanıştırırdı. Nasıl olsa ikisi de kızıl saçlı değil miydi? Böylece İtalyanlara İrlanda'da da bir hayatı olduğunu ispat eder, İrlandalılara da İtalya'da hatırı sayılan biri olduğunu göstermiş olurdu. Tabii hepsi bir rüyadan ibaretti, Suzi ise saçından söz ediyordu.</p>

  <p>- Çok ünlü, çok güzel saç kesen lüks bir kadın berberinde çalışan bir arkadaşım var.</p>

  <p>Genç berberleri eğitmek için gönüllülere ihtiyaçları oluyor. Neden oraya gitmiyorsunuz? İki pounda inanılmaz güzellikte bir kesim yaparlar. Müşteri olarak giderseniz yirmi otuz kat fazla para ödemeniz gerekir...</p>

  <p>Saç kestirmeye 60 pound verenler de mi vardı? Dünya delirmişti. Mario uzun saçlarını ne kadar sevdiğini hep söylerdi... Ama Mario yoktu artık, Mario ölmüştü. Mario, İrlanda'ya geri dönmesi için ona haber göndermemiş miydi? Öyleyse saçını kesmesini de kabul etmiş oluyordu. "O yer nerede?" diye sordu Signora ve adresi aldı.</p>

  <p>Peggy Sullivan, "Jimmy, saçını kestirmiş," diye fısıldadı. Jimmy, bir futbol antrenörüyle yapılan söyleşiyi izliyordu. "Öyle mi, ne iyi" dedi.</p>

  <p>- Yok, beni dinle, gerçekten söylediği gibi biri değil. Kapıdan girerken gördüm. Tanıyamazsın. En az yirmi yaş gençleşmiş.</p>

  <p>- Ne güzel! dedi Jimmy, televizyonun sesini biraz daha yükselterek. Peggy uzaktan kumandayı alıp sesi biraz kıstı.</p>

  <p>- Biraz saygılı ol. Kadının parasını alıyoruz. Üstüne üstlük bir de sağır etmeye hakkımız yok.</p>

  <p>- Tamam, tamam. Öyleyse sen de sus biraz!</p>

  <p>Peggy suratını asarak oturuyordu. Bu Signora denen kadın gerçekten tuhaftı. "Göründüğü kadar basit olsaydı bugüne kadar hayatını sürdüremezdi" diye düşündü. O kadar parasız olan biri böyle pahalı bir yerde saçlarını kestiremezdi. Peggy esrarlı durumlardan nefret ederdi. Karşı karşıya bulundukları duruma ise en azından sır dolu denirdi...</p>

  <p>- Yatak örtümü yanıma alırsam kusura bakmayın. Evin eşyalarını götürdüğümü düşünmenizi istemem, diye açıklama yapıyordu Signora ertesi sabah kahvaltıda. İnsanları şaşırtıyorum. Onlara elimden neler geldiğini göstermem gerek. Saçlarımı elemanlarına deneyim kazandırmak için gönüllü arayan bir kuaförde kestirdim. Eskisi kadar garip görünmüyorum, değil mi?</p>

  <p>- Çok yakışmış, Signora, dedi Jimmy Sullivan.</p>

  <p>- Çok pahalı durduğu kesin, dedi Peggy onaylayan bir edayla.</p>

  <p>- Boyalı mı? diye sordu Jerry merakla.</p>

  <p>- Hayır, sadece kına sürdüm. Ama saçlarımın rengini çok olağandışı buldular, "Vahşi bir hayvan gibi" dediler, diye yanıtladı Signora. Ne Jerry'nin sorularına ne de genç kuaförlerin söylediklerine alınmıştı.</p>

  <p>Görenlerin elişinden öylesine etkilenmeleri, şehir adları ile çiçeklerin iç içe yerleştirilişine hayranlıklarını ifade etmeleri onu mutlu etmişti. Ama iş veren yoktu. Adını ve adresini alıp dosyalayacaklarını söylediler. Oturduğu yerin adresini duyunca şaşırıyorlardı. Sanki daha şık bir mahallede oturması gerekiyormuş gibi... Bugün de diğer günler gibi her yerden geri çevrildiği bir gün olmuştu, ama bu kez biraz daha nezaket ve daha az şaşkınlıkla yapmışlardı. Gittiği modacılar, butikler ve iki tiyatro grubu elişlerini hayranlık ve ilgiyle izlemişlerdi. "Daha yükseği hedefleyin" diyen Suzi haklıydı.</p>

  <p>Sicilya'nın bir köyünde yaşadığı onca yıl yaptığı gibi rehberlik yapmayı veya öğretmen olmayı düşünmeye cesaret edebilir miydi?</p>

  <p>Akşamları Jerry'yle konuşmayı âdet edinmişti. Her akşam gelip kapısını vurur ve "Meşgul müsünüz, Signora?" diye sorardı.</p>

  <p>- Hayır, değilim. İçeri gir, Jerry. Konuşacak birinin olması hoşuma gidiyor.</p>

  <p>- Aşağı gelebilirsiniz. Bizimkiler bir şey demezler.</p>

  <p>- Yok, hayır. Ben sadece bir oda kiraladım. Benden hoşnut olmalarını isterim. Tepelerine binmek değil...</p>

  <p>- Neler yapıyorsunuz Bayan Signora?</p>

  <p>- Bir butik için bebek elbiseleri yapıyorum. Dört tane alacaklarını söylediler. Kumaşı kendi paramla aldığım için güzel elbiseler yapmak zorundayım. Beğenmeyip almazlarsa kötü olur.</p>

  <p>- Fakir misiniz, Bayan Signora?</p>

  <p>- Tam olarak değil, ama fazla param yok. Son derece doğal, mantıklı bir yanıttı. Jerry yeterince tatmin olmuştu. Ev ödevlerini neden buraya getirmiyorsun, Jerry? dedi Signora. Hem bana arkadaşlık etmiş olursun hem de gerektiğinde sana yardım ederim.</p>

  <p>Mayıs ayı boyunca oturdular ve içtenlikle konuştular. Jerry, yanlış anlamış gibi dört yerine beş elbise yapmasını önerdi. Jerry'nin fikri mükemmeldi, elbiselerin beşini de almıştı dükkân sahibi.</p>

  <p>Signora Jerry'nin ödevlerine büyük ilgi gösteriyordu. "O şiiri bir kez daha oku bana. Bakalım ne demek istiyor?"</p>

  <p>- Ama bu çok eski bir şiir, Signora.</p>

  <p>- Yine de bir anlamı vardır. Gel birlikte düşünelim, ikisi birlikte şiiri okuyorlardı:</p>

  <p>"'Dokuz fasulyem olacak.' Neden dokuz tane istiyor acaba?"</p>

  <p>- Yaşlı şairin teki, Signora. Bence ne istediğini kendi de bilmiyordu.</p>

  <p>"Ve yalnızca an sesleriyle yaşamak" Düşün bir kere, Jerry, sadece arı sesleri duymak istiyor, kentin gürültüsünden hiç hoşlanmıyor.</p>

  <p>- Yaşlı olduğu için, dedi Jerry.</p>

  <p>- Kim yaşlıydı?</p>

  <p>- Yeats, şiirleri yazan adam.</p>

  <p>Yavaş yavaş Jerry'nin her şeyle ilgilenmesini sağlamayı başarmıştı.</p>

  <p>Kendi belleği zayıfmış gibi davranıyordu. Bir taraftan dikiş dikiyor, bir taraftan da aynı şeyi birkaç kez tekrarlamasını istiyordu. Jerry Sullivan böylelikle, farkında olmadan şiir ezberliyor, kompozisyon yazıyor, matematik problemlerini çözüyordu. Tüm konuların arasında ilgisini biraz olsun çeken coğrafyaydı. Bunun nedeni Bay O'Brien adındaki öğretmendi. Müthiş bir öğretmen olmalıydı. Bay O'Brien nehir yataklarını, toprak katmanlarını, erozyonu anlatıyor, sonra da öğrencilerinin bu konuları bilmesini bekliyordu. Oysa diğer öğretmenlerin böyle bir beklentileri yoktu. Aralarındaki önemli fark buydu.</p>

  <p>- Gelecek yıl müdür olacak, dedi Jerry.</p>

  <p>- Yaa. Mountainview'dakiler bundan memnun mu?</p>

  <p>- Evet, sanırım. Yaşlı Walsh boktan biriydi...</p>

  <p>Ne dediğini anlamaz gibi yüzüne baktı. Bunu yaptığında hep aynı sonucu alıyordu.</p>

  <p>- Bay Walsh canım. Şu yaşlı müdür... O kadar iyi bir müdür değildi de...</p>

  <p>- Ah, şimdi anladım.</p>

  <p>Suzi, Jerry'nin konuşmasının çok değiştiğini artık küfretmediğini anlatmıştı Signora'ya. Ayrıca okuldaki hocalarından biri ödevlerini çok daha iyi yaptığını söylemişti. Suzi, "Size para vermeliler" demişti. "Özel bir öğretmenden ne farkınız var? Öğretmen olarak iş bulamamanız çok yazık."</p>

  <p>- Annen perşembe günü beni çaya davet etti. Seninle tanışmam için, dedi Signora. Jerry'nin öğretmeni de geliyor sanırım. Bana kalırsa annen destek istiyor.</p>

  <p>- Tony O'Brien çapkının tekidir. Kaç hikâyesini biliyorum. Onun için dikkatli olun, Signora. Bu yeni saçlarınızla sizden hoşlanacağı kesin.</p>

  <p>- Bundan sonra artık hiçbir erkeğe ilgi duymayacağım. Bu sözleri büyük bir sadelikle söylemişti.</p>

  <p>- Sondan bir öncekinden sonra ben de aynı şeyi söylemiştim, ama birden yeniden ilgilenmeye başladım, dedi Suzi.</p>

  <p>Perşembe günkü çay daveti tedirgin bir havada başladı.</p>

  <p>Peggy Sullivan doğal bir ev sahibesi değildi, bu yüzden konuşmaları Signora yönetmeye başladı. Rüyada gibi yumuşak bir sesle İrlanda'da gözlemlediği değişiklikleri ve ülkenin nasıl iyiye gittiğini anlatıyordu. "Okullar ne kadar neşeli ve aydınlık, Jerry de bana coğrafya dersinde ele aldığınız projelerden söz ediyor. Ben okuldayken böyle şeyler söz konusu değildi."</p>

  <p>Bu konuşmalar buzları eritti. Peggy Sullivan öğretmenin ziyaretinin altında oğluyla ilgili şikâyetler listesi yattığını sanıyordu. Kızı ile Signora'nın böylesine anlaşacaklarını hiç ummamıştı. Ne de Jerry'nin Bay O'Brien'a sokak isimleriyle ilgili bir çalışma yaptığını, bu yöredeki sokak adlarının nedenlerini araştırdığını söylemesini bekliyordu. Biraz sonra Jimmy de gelmişti. Signora da Jerry'nin Jimmy gibi kenti iyi bilen bir babası olduğu için çok şanslı olduğunu söyleyerek, babasının tüm haritalardan daha faydalı olacağını eklemişti.</p>

  <p>Normal bir aile gibi konuşuyorlardı. Tony O'Brien'ın ziyaret ettiği ailelerin çoğundan daha nazik ve terbiyeliydiler. Bugüne kadar Jerry Sullivan'ı ümitsizler grubunda görüyordu. Evi hâkimiyeti altına alan bu acayip, kimseye benzemeyen kadın demek ki çocuğu da olumlu biçimde etkilemişti.</p>

  <p>- İtalya'da o kadar uzun zaman kaldığınıza göre o ülkeyi çok sevmiş olmalısınız.</p>

  <p>- Evet, çok çok sevdim.</p>

  <p>- Ben hiç İtalya'ya gitmedim, ama okuldan bir arkadaşım, Aidan Dunne adında bir öğretmen, bıraksanız İtalya'yı yer içer, durmadan anlatacak kadar sever.</p>

  <p>- Bay Dunne. Latince öğretmeni... dedi Jerry sıkıntılı bir sesle.</p>

  <p>- Latince mi? Sen de Latince öğrenebilirsin, Jerry, dedi Signora yüzü parlayarak. .</p>

  <p>- Yok canım. Latince akıllılar için. Üniversiteye gidip doktor, avukat olacaklar için.</p>

  <p>- Hayır, bu doğru değil, dedi Signora ile Tony O'Brien bir ağızdan.</p>

  <p>- Lütfen, buyrun... dedi Tony Signora'ya sözü vererek.</p>

  <p>- Ben Latince öğrenmediğim için çok pişmanım. Fransızca'nın, İtalyanca'nın, İspanyolca'nın kökü Latince. İnsan bir sözcüğün Latince kökünü bilirse nereden geldiğini anlar.</p>

  <p>Tony O'Brien da "Tanrım, Aidan Dunne'la tanışmanız lazım. O da yıllardır aynı şeyi söyler. Ben gençlerin Latince öğrenmelerini mantıklı bir dil olduğu için çok uygun görüyorum. Bulmaca gibi bir şey... Onları düşünmeye zorlayan bir uğraş. Telaffuzunda da zorluk olmayan bir dil."</p>

  <p>Bay O'Brien gittiğinde hepsi bir ağızdan konuşmaya başladılar. Signora, Suzi'nin eve daha sık gelmeye başlayacağını sezmişti. Belki eskisi gibi babasından kaçmaya gerek duymayacaktı. Ne olmuşsa olmuş, bazı şeyler iyiye doğru gitmeye başlamıştı.</p>

  <p>Signora ile Brenda yürüyüş yapmak için St. Stephen's Green'de buluştular. Brenda ördeklere bayat ekmek getirmişti. İkisi güneşin altında, keyifle ördekleri besliyorlardı.</p>

  <p>- Her ay anneni ziyaret ettiğimi biliyorsun. Geri döndüğünü söylemem gerekir mi? diye sordu Brenda.</p>

  <p>- Sen ne diyorsun?</p>

  <p>- Bence hayır. Ama gidip onunla oturmandan hâlâ korktuğum için böyle diyorum.</p>

  <p>- Demek beni hiç tanımıyorsun. Gerektiğinde çok katı olabilirim. Annemi insan olarak seviyor musun? Doğruyu söyle!</p>

  <p>- Hayır, çok sevdiğim biri değil. Önceleri senin hatırın için gidiyordum. Sonra kapana tutuldum, ona acımaya başladım. Rita'dan, Helen'den, o feci gelinlerinden o denli şikâyetçiydi ki...</p>

  <p>- Gidip annemi göreceğim. Benim yüzümden yalan söylemeni istemem.</p>

  <p>- Gitme. Seni kandırırlar.</p>

  <p>- Bu imkânsız. Bana inan.</p>

  <p>O öğleden sonra annesine gitti. 23 numaranın kapısına gitti, zilini çaldı. Annesi anlamadan yüzüne bakıyordu. "Evet?" dedi.</p>

  <p>- Ben Nora'yım, Anne. Seni görmeye geldim.</p>

  <p>Ne bir gülümseme ne sarılmak için açılan kollar ne de içten bir karşılama... Kapıda duruyorlar, donmuş gibi bakışıyorlardı. Annesi içeri girmesi için bir adım bile gerilememişti, Nora ise girebilir miyim diye izin alacak değildi.</p>

  <p>Yine de konuştu. "Nasıl olduğunu görmek için geldim. Bir de babam huzurevine onu görmeye gitmemi ister mi diye soracaktım. Herkes için en uygun olanı yapmak istiyorum."</p>

  <p>Annesinin dudağı kıvrıldı. "Ne zamandan beri kendini değil de başkalarını düşünmeye başladın?" dedi. Signora kımıldamadan eşikte duruyordu. Sakinliği buna benzer durumlarda daha belirgin olurdu. Bir süre sonra annesi geriye doğru bir iki adım atarak, "Mademki buradasın bari içeri gir" dedi.</p>

  <p>Signora eski evlerinden birkaç tanıdık parça gördü. İyi tabakların ve ufak tefek gümüşlerin durduğu kapıları camlı büfe vardı. Eskiden olduğu gibi bugün de içi görünmüyordu. Duvarlarda tek bir resim yoktu, kitaplık da boştu. Odanın en önemli eşyası ortada duran büyük televizyondu. Yemek masasının üstünde bir şişe portakal suyu vardı. Tek bir çiçek, hayatın zevkli olduğunu kanıtlayan tek bir işaret yoktu. Annesi oturmasını söylemediği için Signora yemek masasının yanındaki sandalyeye oturdu. "Bu masada kaç kere yemek yenmiştir acaba" diye düşünüyordu. Sonra kendine kızdı, yirmi altı yıl boyunca hiç yemeğe misafir gelmeyen bir evde oturmamış mıydı? "Belki de kalıtımla ilgili bir şeydir" diye düşündü.</p>

  <p>- Evi sigara dumanıyla doldurmaya can atıyorsun, değil mi? dedi annesi.</p>

  <p>- Hayır, Anne. Hiç sigara içmedim.</p>

  <p>- Ben senin ne yaptığım ne yapmadığım nereden bilebilirim ki... -Evet, Anne. Nereden bilebilirsin? Sesi sakindi, hiç kavgacı değildi.</p>

  <p>- Şimdi niçin geldin? Tatil için mi? Yoksa başka bir şey mi var?</p>

  <p>Signora, annesini deli eden o alçak sesiyle artık burada yaşamaya karar verdiğini, bir oda kiraladığını ve ufak tefek dikiş işleri yaptığım anlattı. Hayatım daha iyi kazanmak için daha iyi bir iş bulmayı ümit ediyordu. Annesinin oturduğu mahalleyi duyunca takındığı küçümseyen tavrı görmezlikten geldi. Sonra tepkisini beklemek üzere sustu.</p>

  <p>- Ne oldu o Mario muydu neydi sonunda seni sokağa mı attı?</p>

  <p>- Adının Mario olduğunu pekâlâ biliyorsun, Anne. Onunla tanışmıştın. Hayır beni sokağa atmadı. Bugün eğer hayatta olsaydı ben hâlâ oradaydım. Duyunca üzüleceğini biliyorum Anne, feci bir şekilde öldü. Dağ yolunda bir kazada. Ben de geri dönüp İrlanda'da yaşamaya karar verdim. Yine bir süre sustu ve bekledi.</p>

  <p>- Koruyucun ölüp gittikten sonra herhalde orada kalmanı istemediler, değil mi?</p>

  <p>- Hayır, yanlış. Benim iyiliğimi istediler. Hepsi.</p>

  <p>Annesi yeniden küçümseyen bir ses çıkarttı. Aralarına yoğun bir sessizlik çöktü. Annesi bu sessizliğe fazla dayanamadı. "Yani şimdi sen o insanlarla o sitede mi yaşayacaksın? Yani kendi kanından, canından olan insanların yerine o işsizlerle, o canilerle mi oturacaksın? Senden bunu mu beklemeliydik?"</p>

  <p>- Bana bir yuva teklif etmen beni çok duygulandırdı, Anne. Ama birbirimize yabancı olalı o kadar yıl geçti ki... Bu süre içinde ben de kendime ait bir yol çizdim. Eminim sizler için de aynı şey geçerli. Hayatımla ilgili hiçbir şey öğrenmek istemediniz, o bakımdan yaşamımdan söz edersem canınızı sıkacağımı çoktan anladım. Arada sırada gelip seni görebilirim, babamın da beni görmek isteyip istemediğini söylersin.</p>

  <p>- Bu ziyaret etme teklifini giderken birlikte götürebilirsin. İşin doğrusu hiçbirimiz seni istemiyoruz artık.</p>

  <p>- Buna inanmak istemiyorum. Hepinizle teker teker ilişkimi korumak istedim. Arka arkaya mektuplar yazdım. Altı kız yeğenim ve beş erkek yeğenim hakkında hiçbir şey bilmiyorum. Döndüğüme göre onları yakından tanımak isterim.</p>

  <p>- Beni iyi dinle. Hiçbiri seninle ilişki kurmak istemiyor. Bu kadar yıl sonra birdenbire ortaya çıkıp her şeye kaldığın yerden devam edeceğini sanacak kadar delisin sen. Bari bir şeyler yapmış olsan. Bir yerlere varmış olsan bir şey demezdim... Şu arkadaşın Brenda'ya bak! Güzel, bakımlı bir kadın, evli, fevkalade bir işi var. Her annenin işte kızım diye iftihar edeceği bir kız evlat... senin gibi biri değil...</p>

  <p>- Tabii Rita ve Helen de var, dedi Signora. Bu kez yan aşağılayıcı bir ses çıktı annesinden. Onların da bütünüyle tatmin edici evlatlar olmadıkları görülüyordu. Geri geldiğime göre belki arada sırada seni yemeğe çıkartabilirim, Anne. Veya çay içmeye birlikte şehre ineriz. Huzurevine uğrayıp babamın beni görmek isteyip istemediğini öğreneceğim.</p>

  <p>Bir sessizlik oldu. Annesinin kavrayabileceğinden daha fazlasını yaşamışlardı. Signora adresini vermemiş, sadece yaşadığı mahallenin adını söylemişti. Kardeşleri gelip onu bulamayacaklardı. Hiç suçluluk duymuyordu. Karşısında onu hiç sevmemiş, hiç iyiliğini istememiş biri vardı. Arkadaş olmaları, ilişki kurmaları için yalvardığı onca yıl en ufak bir sıcaklık ve yakınlık göstermemiş bir kadın vardı karşısında... Gitmek üzere ayağa kalktı.</p>

  <p>- Aman efendim! Bu ne kendini beğenmişlik böyle!... Başından geçenlerden sonra Dublin'de hiçbir erkeğin yüzüne bakmasını bekleme sakın! Boşanmanın serbest olduğunu biliyorum, ama babanı o kadar üzdükten sonra senin gibi başka bir erkeğin artığı, elli yaşında bir kadını isteyecek birini bulacağını sanma.</p>

  <p>- Hayır, bulamayacağımı biliyorum, Anne. Benim o konuda hiçbir beklentim yok. Sana ufak bir not yazıp birkaç hafta sonra ziyaretine gelirim.</p>

  <p>-Birkaç haftamı?</p>

  <p>- Evet, Anne. Belki bir pasta veya Bewleys'den kirazlı kek getiririm. Birlikte çay içeriz. Bakalım... Rita ile Helen'e selam söyle, onlara da yazacağımı söyleyebilirsin.</p>

  <p>Annesi ne olduğunu anlamadan kapıdan çıkmıştı. Birkaç dakika geçmeden kızlarından birini arayacağından emindi. Yıllardır yaşamlarında bu kadar dramatik ikinci bir olay olmamıştı.</p>

  <p>Hiç hüzün duymuyordu. O duyguyu yıllar önce yitirmişti. Suçluluk da duymuyordu. Şimdi en büyük sorumluluğu kendine karşı duyuyordu. İş bulmak, güçlü olmak ve akıllıca davranmak zorundaydı. Güzel kızlarını ne kadar çekici bulsa, asık suratlı oğullarını ne kadar korumak istese de kendini Sullivan ailesine bağımlı olmaktan kurtarmalıydı. Kendi kuşağının Dublin'deki en başarılı örneği olan Brenda ve Patrick'e yük olmaktan da kurtulması gerekiyordu. O ince elişlerini her zaman alacaklarına emin olmadığı butiklere de güvenemeyeceğini biliyordu.</p>

  <p>Bir çeşit öğretmenlik bulmalıydı. Hiç olmazsa temel İtalyanca öğretecek yeteneği vardı. Çok nitelikli olmamasının önemi yoktu. İtalyanca'yı kendi kendine öğrenen o değil miydi ? Belki Jerry'nin okulundaki o adam, hani Tony O'Brien'ın İtalya aşığı dediği adam... Belki o İtalyanca öğrenmek isteyen bir grup tanıyordu. "Parası az da olsa önemli değil" diye düşündü. "O güzel dili konuşmaktan öyle mutlu olurum ki bu da bana yeter.</p>

  <p>Adı neydi? Bay Dunne mıydı? Evet, evet, Dunne'dı adı. Sormaktan ne kaybederdi? İtalyanca'yı söylendiği kadar seviyorsa zaten Signora'dan yana olurdu.</p>

  <p>Okula giden otobüse bindi. Onun güzelim Vista del Monte'sinden, şu sırada yamaçlarından aşağı çiçek akan dağlarından ne kadar farklı bir yerdi. Burası beton avlusu, yıkıntıya benzeyen bisiklet barınağı, çöplerle dolu bahçesi ve boyaları dökülmüş binalarıyla hiç de iç açıcı görünmüyordu. "Neden duvarların kenarına biraz yeşil sarmaşık dikmemişler" diye düşündü.</p>

  <p>Signora bunun gibi devlet okullarının yeterince fon bulamadıklarını, bağış yapan zenginlerden yoksun olduklarım biliyordu. Bu durumda Jerry Sullivan gibilerinin neden okullarıyla iftihar etmedikleri meydandaydı.</p>

  <p>Latince hocası Bay Dunne'ı nerede bulacağını sorduğunda, "Öğretmenler odasındadır" dediler.</p>

  <p>Kapıyı vurdu, karşısında bir erkek vardı. Kahverengi saçları dökülmeye başlamış, huzursuz bakışlı biriydi. Gömlekleydi, ama sandalyenin arkasında asılı ceketi gözüne ilişti. Yemek saatiydi, diğer öğretmenler çıkmışlardı. Bay Dunne'ın okulu korumayı üstlenmiş olduğu seziliyordu. Nedense yaşlı biriyle karşılaşacağını sanmıştı. Belki Latince öğretmesiyle ilgili bir şeydi. Oysa karşısındaki en fazla onun yaşlarında biriydi, belki biraz daha genç... "Günümüz ölçülerine göre ikimiz de yaşlı sayılırız" diye düşündü Signora. "Yeni bir işe başlanacak bir yaş değil, emekli olunacak bir yaş...</p>

  <p>- Sizinle İtalyanca hakkında konuşmaya geldim, Bay Dunne, dedi.</p>

  <p>- Biliyor musunuz, bir gün birisinin kapımı çalıp bu sözleri söylemesini bekliyordum, dedi Aidan Dunne.</p>

  <p>Birbirlerine gülümsediler. O andan itibaren arkadaş olacakları belliydi. Dağlara bakan pencerenin önünde yıllardır tanışıyormuş gibi konuşmaya başladılar. Aidan Dunne aklından geçen, hayal ettiği gece kurslarından söz etti ve o sabah aldığı korkunç haberi anlattı. Yetkililer bu kurs için gereken fonu onaylamamışlardı. O halde iyi öğretmenler bulamayacaklardı. Yeni müdür kendi fonlarından ufak bir pay ayırmaya söz vermişti, ama o para ancak sınıfları donatmaya, okulu hazırlamaya yeterdi. Aidan Dunne projeden tümüyle vazgeçilmesinden korktuğunu, şimdi ufak da olsa bir ümit belirdiğini anlattı.</p>

  <p>Signora Sicilya dağlarında uzun yıllar yaşadığını, sadece dili değil, İtalyan kültürünü de biraz öğretebileceğim söyledi. Örneğin İtalyan sanatçılar, heykeltıraşlar ve freskler konusunda bir kurs yapılamaz mıydı? Üç değişik konuyu kapsayan bir ders... Sonra İtalyan müziği, operası ve dinî müziği konusunda diğer bir kurs yapılabilirdi. "Sonra şaraplar ve yemek de olabilir" dedi. Sebzeler, meyveler ve frutti di mare.<a href="../Text/Section0002.xhtml#n10" id="n10d"><sup>[10]</sup></a> Daha neler olabilirdi, günlük konuşma, tatile gidenlere gerekli deyimler, sonra dili öğrenmek isteyenlere gramer ve gerçek İtalyanca dersleri...</p>

  <p>Gözleri pırıl pırıldı. Biraz önce kapıda duran uzun boylu huzursuz insandan ne kadar da genç duruyordu. Aidan koridorda çocukların gittikçe yükselen seslerini duydu. O bağrışmalar yemek teneffüsünün sona ermekte olduğunu belirtiyordu. Birazdan diğer öğretmenler odaya girecek, aralarındaki bu tılsım sona erecekti.</p>

  <p>O bunları söylemeden Signora aklından geçenleri anlamış gibiydi. "Fazla kaldım, işiniz vardır. Ama buluşup bu konuşmamıza devam edebilir miyiz sizce?" diye sordu.</p>

  <p>- Dörtte çıkıyoruz. Şimdi tam bir öğrenci gibi konuştum... Signora gülümsedi. "Okulda çalışmanın güzel yanı da bu olmalı, çocuklar gibi düşünüp hep genç kalmak..."</p>

  <p>- Keşke hep böyle olsa, dedi Aidan.</p>

  <p>- Annunziata'da İngilizce dersi verdiğimde yüzlerine bakar "Şimdi bilmedikleri bir şeyi ben anlatınca öğrenecekler" diye düşünürdüm. Bu çok doyurucu, güzel bir his...</p>

  <p>Ceketini giymeye çalışan, derse gitmek üzere odadan çıkmaya hazırlanan Aidan Dunne kadım beğendiğini apaçık belli ediyordu artık. Signora bir erkek tarafından beğenildiğini hissetmeyeli çok uzun zaman olmuştu. Annunziata'da saygıyla bakılan biriydi. Mario'nun onu sevdiği, ona âşık olduğu kesin, kuşkuya yer olmayan bir gerçekti. Onu tüm kalbiyle sevmişti. Sevmişti, ama hayranlık duymamıştı. Karanlık basınca yanına gelmiş, Signora'ya sarılmış, dertlerini ona açmıştı, ama bakışlarında hiçbir zaman hayranlık duyduğuna dair bir belirti olmamıştı.</p>

  <p>Signora beğenilmekten hoşlanmıştı. Başka bir ülkeye beslediği hayranlığı İrlandalılarla paylaşmak isteyen iyilik dolu bu adamdan da hoşlanmıştı. Adamın korkusu insanları eğitmek için düzenlediği kurslara yeterince para bulamamaktı.</p>

  <p>- Sizi okulun kapısında mı bekleyeyim? diye sordu. Saat dörtte biraz daha konuşacak zaman buluruz.</p>

  <p>- Zamanınızı almak istemem... diye söze başladı Aidan Dunne.</p>

  <p>- Yapacak başka bir işim yok. Signora her zamanki gibi açık sözlüydü.</p>

  <p>- Kütüphanede beklemeye ne dersiniz? -Memnuniyetle...</p>

  <p>Grup halinde çocuklar yanlarından ite kaka geçerlerken birlikte koridorda yürüdüler. Böylesine büyük bir okulda hep yabancı birileri olduğu için Signora çocukların ilgisini çekmiyordu. Şaşkınlıktan ağzı açık kalan Jerry Sullivan'ın dışında...</p>

  <p>- Tanrım, Signora... dedi hayretler içinde.</p>

  <p>- Merhaba, Jerry, diye yanıtladı Signora tatlı bir sesle. Sanki hep bu okuldaymış gibi konuşmuştu.</p>

  <p>Kütüphanede, İtalyanca bölümündeki kitapların listesini inceledi. Çoğu ikinci el, Aidan Dunne'ın kendi parasıyla aldığını tahmin ettiği kitaplardı. "Ne kadar iyi bir adam" diye düşündü, heyecan dolu, belki bana yardım eder. Sonra kendisinin de Bay Dunne'a yardım edebileceğini düşündü. İrlanda'ya dönüşünden bu yana ilk kez rahatlamış hissetti kendini. Tırnaklarını etine batırmıyordu. Yaz güneşinin vurduğu pencerede kollarını açtı ve gerinerek esnedi.</p>

  <p>İtalyanca öğreteceğinden emindi, İtalya'yı düşünmeyeceğinden de emindi. Dublin'i düşündü. "Derslere katılmak isteyenleri nasıl bulacağız." O ve Bay Dunne. O ve Aidan. Kendini toparladı. Hayal kurmaktan vazgeçmeliydi. En büyük kusuru buydu... Herkes böyle söylemez miydi? "Hep delice fikirlerin peşinde koşar, gerçeği göremez" derlerdi.</p>

  <p>İki saat sonra Aidan Dunne eşikte belirdi. Yüzü içten bir gülümsemeyle aydınlanmıştı. "Arabam yok" dedi. "Herhalde sizin de yok, değil mi?"</p>

  <p>- Cebimde ancak otobüs bileti alacak param var, dedi Signora.</p>

  <p>"Grania Dunne'a âşık olsaydım hayatım ne kadar kolaylaşırdı" diye düşünüyordu Bili. Grania yirmi üç yaşında olmalıydı, demek ki yaşları da uygundu. İyi bir aileden geliyordu, babası Mountainview'da öğretmendi, annesi Quentin's Lokantası'nda kasiyerdi. Güzel bir kızdı, konuşmaktan zevk aldığı biriydi.</p>

  <p>Birlikte bankayı ve bankadakileri çekiştirirler, neden hep açgözlü bencil insanların ilerlediklerini sorgularlardı. Grania, kız kardeşini sorar, ona kitaplar getirirdi. Her şey başka olsaydı belki Grania da ona aşık olabilirdi.</p>

  <p>"Aşkı ve sevgiyi anlayışlı bir insanla tartışmak kadar zevkli bir şey olamaz" diye düşünüyordu. Örneğin Grania unutmak istediği, fakat bir türlü aklından çıkartamadığı o yaşlı başlı erkekten söz ettiğinde Bili ne demek istediğini anlıyordu. Babası yaşında biri olduğunu, sigara içtiğini, nefes alırken hırıldadığını, öksürükten boğulacak gibi olduğunu, böyle giderse birkaç seneye kalmaz ölüp gitmesinden korktuğunu, ama yine de onun kadar çekici birine rastlamadığını söylüyordu.</p>

  <p>Ta başından okul müdürünün kendisi olacağını bildiğini, yalan söyleyerek Grania'dan sakladığını, bu yüzden birlikte olmalarına hiç olanak kalmadığını anlatıyordu. Babasının Tony O'Brien'la çıktığını -bir kez olsa bile- yattığını öğrenirse o saniye yere yıkılıp öleceğini söylüyordu.</p>

  <p>Aslında Grania başkalarıyla çıkmayı da denemişti, ama bu birliktelikler pek başarılı olmamıştı. Hep Tony'yi düşünüyor, gülünce göz kenarlarında oluşan kırışıklıklar aklına geliyordu. Ne büyük bir haksızlıktı bu!... İnsan neden bu denli uygunsuz birine âşık oluyordu?</p>

  <p>Bill, Grania'nın anlattıklarının tümünü içtenlikle onaylıyordu. Kendisi de uygunsuz bir aşkın kurbanı değil miydi? O da en akla gelmeyecek birine, Lizzie Duffy'ye tutulmamış mıydı? Lizzie çok güzel, insanın başına dert açacak cinsten bir kızdı. Hayatı boyunca bütün yasaklara başkaldırmış, hep istediğini yapmış biriydi.</p>

  <p>Lizzie de Bill'i seviyordu. Ya da seviyorum diyordu. Ya da sevdiğini sanıyordu. "Hayatım boyunca bu kadar ciddi, bu kadar baykuş, bu kadar saygın ve bu kadar saçma birini tanımadım" diyordu. Lizzie Bill'i diğer erkek arkadaşlarıyla karşılaştırınca verdiği tüm sıfatlar yakışıyordu. Diğerleri olur olmaz her şeye gülen, iş bulmak veya bir işte devamlı çalışmak gibi sorunlara önem vermeyen, önceliği tatile gitmek veya eğlenmek olan kimselerdi. Lizzie'yi sevmek delilikten başka bir şey değildi aslında.</p>

  <p>Bili ile Grania bir yandan kahve içiyorlar, bir yandan da "İnsan sadece kendine uygun olana âşık olsa hayat hem çok sıkıcı hem de ne kadar kolay olurdu" diyorlardı.</p>

  <p>Lizzie, Bill'in ablası Olive'i hiç sormazdı. Bir gün ziyaretlerine geldiğinde onunla karşılaşmıştı. Olive yavaştı, hep yavaştı. Hastalığının ya da rahatsızlığının bir adı yoktu.</p>

  <p>25 yaşındaydı ama, sekiz yaşında gibi davranıyordu. Çok hoş bir sekiz.</p>

  <p>İlk karşılaşmada Olive'in problemi anlaşılmazdı. Olive, sekiz yaşında bir çocuk gibi hikâyeler anlatır, televizyonda izlediği saçma sapan şeylerden etkilenirdi. Bazen bağırarak konuşur ve derbederce davranırdı, iri olduğu için sağa sola çarpar, eşyaları devirirdi. Ama Olive'in sinirlendiği veya değişken ruh hallerine girdiği hiç görülmezdi. Herkesle ve her şeyle ilgilenir, dünyada ailesinin benzeri olmadığını düşünürdü. Annesi çarşıdan aldığı hazır bir keki biraz süslese, "Annem dünyanın en güzel pastalarını yapar" derdi. Annesi de gururlanarak gülümserdi. "Babam büyük bir süpermarketi yönetiyor" derdi. Dükkânın jambon reyonundan sorumlu olan babası da anlayışla gülümserdi.</p>

  <p>- Kardeşim Bili banka müdürüdür, sözleri Bill'i gülümsetirdi. Grania da bu sözleri duyunca gülmüştü. Bili ise, "Bakalım o günleri görecek miyiz?" demişti.</p>

  <p>- Aslında öyle bir görev istemiyorsun ki... Kabul edersen boyun eğdiğini, kurallarından ödün verdiğini düşünmeyecek misin? diye sormuştu Grania.</p>

  <p>Lizzie aslında Olive'le aynı fikirdeydi. Sık sık, "Bankada yükselmelisin" diyordu. "Ben ancak başarılı bir adamla evlenebilirim. Yirmi beş yaşına bastığımızda evleneceksek senin çoktan yükselmeye başlaman gerekirdi."</p>

  <p>Bu sözler her ne kadar Lizzie'nin efsanevi sarı buklelerini arkaya atıp bembeyaz dişlerini ortaya çıkartan berrak kahkahası eşliğinde söylenmiş olsalar da Bill'in gerçeği ifade ettiklerinden hiç kuşkusu yoktu. Lizzie, başarısız biriyle asla evlenmeyeceğini söylüyordu, "Öyle yaparsam ikimizi de mahvedeceğim için kötülük yapmış olurum" diyordu. İki yıl sonra, ikisi de çeyrek asırlık olduklarında, kendisine evlenmek için biçtiği tarih geçmeden yeni hayatına başlamak isteyeceğini, o zaman Bill'le evlenmeyi ciddi olarak düşüneceğini söylüyordu.</p>

  <p>Lizzie bankaya yeni bir kredi için başvurduğunda eski kredi borcunu ödememiş olduğu için isteği reddedilmişti, Visa kartı elinden alınmıştı. Bili, Lizzie'nin evinde, "Yarın saat on yediye kadar borcunuz ödenmediği takdirde bankanın yasal yollara başvurmaktan başka..." diyen mektuplar görmüştü. Nasıl olsa banka daima başka bir seçenek bulurdu. Lizzie kimi kez ağlayarak, kimi kez bulduğu yeni bir işin heyecanı ve özgüveniyle dolu olarak bankaya gider, işini hallederdi. O hiç batmaz, hiç pişmanlık duymaz, değişmek için hiç çaba sarf etmezdi.</p>

  <p>-Aman, Bili, bankalar ne kadar kalpsiz ve ruhsuz şeyler!.. Hep para kazanmak peşindeler. Hiç kaybetmeyi göze alamıyorlar. Onlar düşman, derdi.</p>

  <p>- Onlar düşman değil, benim işverenim, diye yanıtlardı Bili.</p>

  <p>Lizzie ikinci bir şişe şarap ısmarladığında, "Yapma Lizzie" derdi. Ismarladığı ikinci şişeye verecek parası olmadığını, sonunda hesabı Lizzie'nin değil kendisinin ödeyeceğini çok iyi bilirdi. Bu para işleri gittikçe zorlaşıyordu. Maaşı babasının kazancından daha fazlaydı, hayatta başarılı olması için gösterdikleri özveriye karşılık, ailesine yardım etmek istiyordu. Oysa Lizzie'yle birlikte olan kişinin para biriktirmesine olanak yoktu. Yeni bir cekete ihtiyacı vardı, ama bu bile imkânsızdı. Parası olmadığında Lizzie'nin tatilde bir yerlere gitmekten söz etmemesi için durmadan dua ediyordu. Böyle giderse Lizzie'nin evlenmek için koyduğu koşulları nasıl yerine getireceğini, yirmi beş yaşına kadar zengin olmayı nasıl başaracağını bilmiyordu.</p>

  <p>Bili bu yazın sıcak geçmesi için de dua ediyordu. Yaz güneşli geçerse belki Lizzie İrlanda'da kalmaya razı olurdu. Tersine hava kapalı geçer arkadaşları da şu veya bu Yunan adasına gitmeye karar verirlerse veya Türkiye'de hayatın ne kadar ucuz olduğundan söz etmeye başlarlarsa huzursuz olacağı kesindi. Bill'in çalıştığı bankadan kredi alması yasaktı. Bu bankanın kesin kuralıydı. Tabii başka bir yerden feedi bulabilirdi. Bulabilirdi, ama hiç bulmak istemiyordu. "Ben acaba kötü biri miyim" diye kendini sorguluyor, "Hayır, değilim" diyordu. "Kim kendinin gerçekten nasıl olduğunu bilir ki" diye yeni bir soru takılıyordu aklına.</p>

  <p>- Sanırım başkaları bizi nasıl algılıyorsa oyuz, dedi Grania'ya kahve içerlerken.</p>

  <p>- Bence değil. Öyleyse hep numara yapıyoruz demektir.</p>

  <p>- Baykuşa benziyor muyum? diye sordu Bili.</p>

  <p>- Ne münasebet, dedi Grania içini çekerek. Bu soruları ilk kez duymuyordu.</p>

  <p>- Gözlük taksam, neyse... Belki yüzüm yuvarlak, saçlarım düz de ondan.</p>

  <p>- Baykuşların saçı yoktur. Onların tüyleri var...</p>

  <p>Bu sözler Bill'in kafasını iyice karıştırmıştı. "Öyleyse neden baykuşa benzetiyorlar beni?"</p>

  <p>O akşam bankada fırsatlar konusunda bir konferans vardı. Grania ile Bili yan yana oturmuşlardı. Açılacak yeni kurslar ve yeni örgütlenmeler konusunda bilgilendirilmişlerdi. Bankanın onlardan farklı alanlarda uzmanlaşmalarını beklediğini ve dünyanın dil bilen, deneyimli ve bilgili genç kadın ve erkekler için fırsatlarla dolu olduğunu öğrenmişlerdi. Başka bir ülkede çalışmayı kabul edenlere yüksek maaşlar vereceklerini de ilave etmişlerdi. Bu fırsatlar bir yıl içinde daha belirginleşecekti, ama rekabet de çetinleşeceğinden ilgilenenlerin şimdiden hazırlıklara başlamaları isteniyordu.</p>

  <p>- Bir kursa yazılmayı hiç düşündün mü? diye sordu Bili. Grania huzursuzdu. "Bir bakıma istiyorum. Buradan uzaklaşır, Tony O'Brien'la karşılaşmamı önler diye... Ya unutamazsam dünyanın bir ucunda hep onu düşünürsem diye korkuyorum. Ne kadar anlamsız olur, değil mi? Başka bir ülkede yaşayıp ne yapıyor diye içim içimi yiyeceğine burada kalıp neler karıştırdığını görmem daha doğru değil mi?</p>

  <p>- Ona dönmeni istiyor mu? Bili hikâyeyi ezbere biliyordu.</p>

  <p>- Evet, her hafta bankaya bir kart yolluyor. Al, işte bu haftaki kart... Grania çantasından bir kahve çiftliği resmi çıkarttı. Arkasında üç kelime vardı. "Hâlâ bekliyorum. Tony."</p>

  <p>- Fazla bir şey söylüyor denemez, dedi Bili.</p>

  <p>- Evet ama, seri gibi bir şey. Bir tanesinde "Kaynamaya devam ediyorum" diyordu, bir diğerinde ise "Umuda devam" vardı. Her şeyin bana bağlı olduğunu belirtmenin değişik yollan.</p>

  <p>- Gizli bir şifre mi yani?</p>

  <p>- Doğru dürüst bir kahve makinesi almadan geri dönmeyeceğimi söylemiştim de... O da gönderme yapıyor.</p>

  <p>- Peki, kahve makinesini aldı mı?</p>

  <p>- Tabii aldı, Bili. Ama konumuz bu değil ki...</p>

  <p>- Kadınlar amma da zor mahluklar, dedi Bili içini çekerek.</p>

  <p>- Hayır hiç de değil. Kadınlar son derecede açık sözlü, basit mahluklar. Belki senin içlidışlı olduğun "Alışveriş Hastası Hanım" öyle değil, ama çoğumuz sade bireyleriz.</p>

  <p>Grania, Lizzie'ye ümitsiz bir vaka olarak bakıyordu. Bili ise Grania'nın o yaşlıya geri dönmesi gerektiğini düşünüyordu. Birlikte yatakta kahve içmeliler, mesajlarda ne demek istiyorsa onları yapmalıydılar... Grania için onsuz hayatın anlamı yoktu.</p>

  <p>Konferans Bill'in aklını çelmişti. Başka bir ülkede iş bulduğunu varsayıyordu. Bankanın gelişme projesinin bir parçası olarak bir Avrupa başkentinde iş bulduğunu düşünüyordu. Hayatı nasıl değişirdi! Ömründe ilk kez gerçek para yüzü görürdü. Hür olurdu. Evde kalıp Olive'le oynamak zorunda olmaz, her akşam ailesinin gözüne girmek için bankada kendisine pay çıkartabileceği bir olay yaratmasına gerek kalmazdı.</p>

  <p>Belki Lizzie de onunla gelirdi. Paris'te, Roma'da veya Madrid'de küçük bir apartman kiralarlar, şimdiki gibi akşamları Lizzie'nin evinden çıkıp evine dönmesine gerek kalmadan her gece birlikte kalırlardı. Tabii, banka gibi olağandışı bir yere giden biri tarafından uyandırılmayı hem çok komik hem de uygunsuz bulan Lizzie öğlene kadar uyurdu.</p>

  <p>Yoğun, uygulamalı dil öğreten kursları incelemeye başladı Bili. Hepsi çok pahalıydı. Dil laboratuvarlarına gitmesi ise söz konusu değildi. Onlar için ne yeterli parası ne de yeterli enerjisi vardı. Bütün gün bankada çalışmaktan halsiz düşüyor, akşamları yorgunluktan yeni bir konuya odaklanmaya mecali kalmıyordu. Gerçek amacı Lizzie'yle yaşayabilecek parayı biriktirmek olduğuna göre Lizzie'den ve arkadaşlarından uzak kalıp onu kaybetmeyi göze alamazdı.</p>

  <p>"Başka bir kadım sevseydim ne kadar uygun olurdu" diye düşündü yine. "Benimki kızamığa yakalanmak gibi bir şey" diyordu. Bükere âşık oldu mu insanın kurtulması zor. Hastalık geçinceye veya bir çözüm buluncaya dek beklemekten başka çaresi yoktu. Her zamanki gibi arkadaşı Grania'nın fikrini almak istedi. Grania ilk kez Lizzie'ye âşık olmanın cehenneme doğru hızla yol almakla aynı anlamı taşıdığını söylemedi. Onun yerine somut bir çözüm getirdi.</p>

  <p>- Babam okulunda gece kursları başlatıyor. İtalyanca kursları... dedi. Eylülde başlayacaklar, her yerde öğrenci arıyorlar.</p>

  <p>- İyi öğretecekler mi sence?</p>

  <p>- Bilmem. Benden de öğrenci bulmamı istediler. Grania hep çok açık sözlü biri olmuştu. Hiçbir zaman karşısındakini kandırmaya kalkışmazdı. En azından çok ucuz olacaktır. Ellerindeki tüm olanakları ortaya koydular. Otuz öğrenci bulunmazsa kurstan vazgeçilecek. Böyle bir şey olursa babam için çok üzülürüm...</p>

  <p>- Sen de yazılacak mısın?</p>

  <p>- Hayır, yazılırsam kendini küçük düşmüş gibi hissedeceğini söyledi. Eğer bütün ailesi yazılırsa acınacak bir şey olur.</p>

  <p>- Evet, belki de haklısın. Bankacılık için faydalı olur mu dersin? Bankacılığın teknik terimlerim, deyimlerini öğretecekler mi sence?</p>

  <p>- Hiç sanmam. Ama "merhaba", "allahaısmarladık" ve "baban nasıl" gibi şeyleri öğretecekler. İtalya'ya gidersen bunları söyleyebilmen gerekir.</p>

  <p>- Evet, dedi Bili, tamamen ikna olmamıştı.</p>

  <p>- Tanrı aşkına burada, bizim bankada borç ve alacak dışında hangi teknik terimleri kullanıyoruz ki?... Onları da öğretirler herhalde.</p>

  <p>- Kimler?</p>

  <p>- Anlaştığı kadın. İtalyan olmalı, ona "Signora" diyor. Her bakımdan olağanüstü biri diyor.</p>

  <p>- Kurs ne zaman başlıyor?</p>

  <p>- Yeteri kadar öğrenci olursa 5 eylülde.</p>

  <p>- Bütün yılın parasını baştan mı vermek gerekiyor?</p>

  <p>- Hayır sadece bir dönemin... Sana bir broşür getiririm. Yapacaksan bari burada yap. Hiç olmazsa zavallı babamın aklını kaçırmamasına yardımın dokunur.</p>

  <p>- Tony'yi de görecek miyim? O şehvet dolu mektupları yazan adamı? diye sordu Bili.</p>

  <p>- Tanrım, sakın Tony'nin adını ağzına alma. Sana bunları gizli tutman şartıyla anlattım. Grania'nın sesi kuşku doluydu.</p>

  <p>Bili, elini okşadı. "Sadece takılıyorum, o kadar. Gizli olduğunu çok iyi anlıyorum. Yine de karşıma çıkarsa şöyle bir bakar ne düşündüğümü söylerim."</p>

  <p>- Ondan hoşlanacağını umarım. Grania birden hem çok genç hem çok deneyimsiz göründü.</p>

  <p>- Görürsün, onu öyle olağanüstü bulacağım ki ben de sana Tony konusunda kartlar göndermeye başlayacağım. Arkadaşının Tony O'Brien'ın varlığından habersiz bir dünyada yüreklendirilmeye ihtiyacı olduğunu anlamıştı.</p>

  <p>Bili o akşam ailesine İtalyanca öğrenmeye karar verdiğini açıkladı.</p>

  <p>Olive çok heyecanlanmıştı. "Bili İtalya'ya gidiyor. Bili İtalya'ya banka yönetmeye gidiyor" diyordu komşulara.</p>

  <p>Onlar Olive'e alışıktılar. "Harika bir şey" dediler anlayışla. "Onu özleyecek misin?"</p>

  <p>- Gittikten sonra hepimizi yanına aldırtacak, dedi Olive kendinden emin bir edayla. Bili bunları odasının penceresinden duyuyor ve kendini kötü hissediyordu. Annesi İtalyanca öğrenmesinin çok iyi bir fikir olduğunu söylemişti. "Çok güzel bir dil" diyordu. Papayı dinlemeye bayılıyordu, sonra O Sole Mio şarkısı da ne hoştu. Babası ise bir erkek evladın kendini yetiştirmek istemesi kadar güzel bir şey olmadığını söyleyerek sertifika için sarf ettikleri tüm gayretlerin bir gün meyve vereceğinden emin olduğunu eklemişti. Annesi olağan bir şey söyler gibi "Lizzie de İtalyanca derslere katılacak mı" diye sormuştu.</p>

  <p>Bill, Lizzie gibi birinin haftada iki kez iki saat boyunca bir şey öğrenmeye odaklanacak kadar disiplinli olabileceğini sanmıyordu. Bunun yerine arkadaşlarıyla buluşup o çok renkli kokteyllerden birini içerek gülüp eğlenmeyi tercih edeceği kesindi. "Henüz karar vermedi" dedi. Lizzie'den pek hoşlanmadıklarını biliyordu. Evlerine bir kez gelmişti, sonuç pek parlak olmamıştı. Eteği fazla kısaydı, yakası fazla açıktı, gülerken ağzını fazla açmıştı ve hayatı algılayışı ise fazla hafifti.</p>

  <p>Bili çok kararlıydı. Lizzie'yi seviyordu. İki yıl sonra, yirmi beş yaşına basınca onunla evlenecekti. Evdekilerin Lizzie'nin aleyhinde tek söz söylemelerini istemiyordu, ailesi de bu isteğine saygılı davranıyordu. Bili bazen düğününü düşünüyordu. Annesi ile babası kim bilir ne kadar heyecanlı olacaklardı. Annesi haftalar boyunca alacağı şapkayı konuşacak, belki de karar veremediğinden değişik birkaç şapka satın alacaktı. Olive'in ne giyeceği de çok tartışılacaktı. Gösterişsiz, ama şık olması için gayret sarf edeceklerdi. Babası ise düğün tarihinin süpermarkete uygun olmasını isteyecekti. Gençliğinden beri aynı yerde çalışıyordu. Yıllar boyunca dükkânın değişimlerine şahit olmuş, değerinin hiç farkında olmadan her yönetici değiştiğinde yeni gelenin onu kovmasından korkmuştu. Bili bazen babasını sarsmak, orada çalışanların tümünden daha değerli olduğunu, herkesin de bunu bildiğini söylemek istiyordu. Oysa elli yaşlarındaki babasının, gençlerin vasfına ve ustalığına sahip olmadığını düşüneceğini bu sözlere kesinlikle inanmayacağım çok iyi biliyordu. Ömrü boyunca süpermarketten çıkarılmaktan korkacak ve kendini borçlu hissetmeye devam edecekti.</p>

  <p>Bill'in düğün hayallerinde Lizzie'nin ailesi çok belirgin değildi. West Cork'ta yaşamaktan hoşlanan bir annesi vardı. Babası ise arkadaşlarının yanında olmak için Galway'de yaşıyordu. Amerika'da yaşayan bir kız kardeşi ile kayak merkezinde çalışan yıllardır görmediği erkek kardeşinden söz ediyordu. Bili tüm bu insanların bir araya geleceklerinden kuşku duyuyordu.</p>

  <p>Lizzie'ye gece kurslarından söz etti. "Sen de öğrenmek ister misin?" diye sordu heyecanla.</p>

  <p>- Neden isteyeyim ki? dedi Lizzie o bulaşıcı gülüşüyle. Bili de nedenini bilmeden gülmeye başlamıştı.</p>

  <p>- Bir gün dışarlara gidersek biraz konuşabilmek için.</p>

  <p>- Onlar İngilizce konuşmuyorlar mı?</p>

  <p>- Bazısı. Ama onların dillerinde konuşmak harika bir şey olmaz mı?</p>

  <p>- Bunu da Mountainview denilen o köhne okulda mı öğretecekler?</p>

  <p>- Aslında çok iyi bir okul olduğu söylenir. Grania'ya ve babasına karşı sadakatsizlik yapmak istemiyordu.</p>

  <p>- Belki iyidir, ama yerine baksana. O mahallelerden geçerken çelik yeleğe gerek var bence.</p>

  <p>- Yaşam koşullarının zor olduğu bir mahalle, dedi Bili. Aslında tek suçları fakirlikleri.</p>

  <p>- Fakir mi? diye çığlık attı Lizzie... Hepimiz fakiriz, ama onlar gibi kendimizi açındırmıyoruz...</p>

  <p>Bill her zamanki gibi Lizzie'nin değer yargısını sorguladı. Nasıl oluyordu da kendisini devletten aile yardımı ve işsizlik parası alan o insanlarla bir tutabiliyordu? Hiç çalışamayan, işsiz onca insanla kendini nasıl aynı kefeye koyabiliyordu? Belki de saflığından böyle düşünüyordu. Birisini sevince onu değiştirmeye kalkmak yanlış bir şeydi. Bili çoktandır bunun bilincindeydi.</p>

  <p>- Ne olursa olsun ben o kursa yazılacağım, dedi. Otobüs okulun önüne kadar gidiyor. Dersler de salı ve perşembe akşamları.</p>

  <p>Lizzie elindeki broşürü evirip çevirerek, "Sana destek olmak için ben de yazılmak isterdim, ama param yok, Bili" dedi. Gözleri ne kadar da büyüktü. "Yan yana oturup dersi izlemek, sözcükleri birlikte söylemek ne kadar hoş olur" diye düşündü Bili.</p>

  <p>- Senin paranı ben veririm, dedi Bill Burke. Artık başka bir bankadan kredi istemesi kaçınılmazdı.</p>

  <p>Gittiği bankada karşısına iyi davranan insanlar çıktı. Onlar da aynı şeyi yapmak zorunda kalmışlar, başka bankalardan borç almışlardı. Bu krediyi ayarlamak kolaydı, sorun olmazdı.</p>

  <p>Genç bir bankacı, "Daha da fazlasını isteyebilirsiniz" dedi. Bili de onun yerinde olsa aynı şeyi söylerdi.</p>

  <p>- Biliyorum, ama ödeme zamanı gelince... Her ay ödenecek o kadar çok şey çıkıyor ki...</p>

  <p>- Bana mı söylüyorsunuz? dedi genç çocuk. Ya giysiler, ne kadar pahalı, değil mi? İnsanın giymekten hoşlanacağı en basit bir şey bile korkunç fiyatlara.</p>

  <p>Bili istediği ceketi, ailesini ve Olive'i düşündü. Onlara ufak bir yaz sonu armağanı vermeyi ne kadar isterdi... Bankaya girerken aklında olan kredinin tam iki katı borç para aldı...</p>

  <p>Grania, babasının gece kursuna iki öğrenci bulduğu için çok sevindiğini anlattı. Yirmi iki kişi olmuşlardı bile. "Kursun başlamasına daha bir hafta olduğuna göre ümitsizliğe düşmeye gerek yok" demişti. Otuz kişi olmasa bile kayıt yaptıranları hayal kırıklığına uğratmamak ve mahcup olmamak için en azından ilk dönem kursa başlayacaklardı.</p>

  <p>- Bir kere başlasınlar, görürsün nasıl kulaktan kulağa yayılır, demişti Bili.</p>

  <p>- Üçüncü dersten sonra çok vazgeçen olurmuş. Öyle diyorlar, dedi, Grania. Neyse, baştan yenilgiyi kabul etmeyelim. Bu akşam arkadaşım Fiona'nın aklını çelmeye çalışacağım.</p>

  <p>- Hastanede çalışan Fiona mı? Bill'in içinden bir ses Grania'nın çöpçatanlık yapmakta olduğunu söylüyordu. Özellikle Lizzie saçma bir davranışta bulunduğunda veya zorluk çıkarttığında hep Fiona'dan olumlu söz ediyordu.</p>

  <p>- Evet, Fiona'yı bilirsin. Hep sana anlatırım. Benim ve Brigid'in iyi arkadaşıdır. Onunla olmasak bile bizimkilere evinde kaldığımızı söyleyebileceğimiz biri... Anlarsın ya!</p>

  <p>- Ben anlarım da, annen ile baban, onlar anlamıyorlar mı?</p>

  <p>- Akıllarına bile getirmezler. Anneler, babalar hep böyle yapmazlar mı? Bu tür fikirleri hep kafalarından atmaya çalışırlar.</p>

  <p>- Fiona'dan yalan söylemesini sık sık mı istersiniz?</p>

  <p>- Ben şeyden beri istemedim... aylar önce Tony'yle birlikte olduğum o geceden sonra... Onun ne kadar sinsi olduğunu, babanım işini elinden aldığını o sabah fark ettim. Sana anlatmamış mıydım?</p>

  <p>Anlatmıştı, hem de kaç kez, ama Bili iyi kalpli biriydi, "Sadece 'Zamanlaması kötüydü' dediğini hatırlıyorum, o kadar."</p>

  <p>- Daha kötü bir zamanlama olamazdı, dedi Grania hiddetle. Daha önceden bilseydim suratına bakmazdım. Daha sonra öğrenseydim o denli bağlanmış olurdum ki vazgeçemezdim. Bu kadar haksızlık karşısında ateş püskürüyordu.</p>

  <p>- Tony'ye dönmeye karar verdiğim varsayalım. Baban yıkılır mı?</p>

  <p>Grania'nın bakışı sertti. Bili, bir gece evvel sabaha kadar bir sağa bir sola dönerek Tony O'Brien'a geri dönmeyi planladığını nasıl tahmin etmişti? Yoksa insanüstü bir güce mi sahipti? Tony topu Grania'nın eline vermiş, sonradan yolladığı ardı arkası kesilmeyen kartlarla da davetkâr mesajlar göndermişti. Yanıtlamamak kabalık değil miydi? Diğer taraftan babasını ne kadar yaralayacağını da düşünmeden edemiyordu. Müdür olacağından o kadar emin olan babası... Görev kendisine değil de Tony'ye verildiğinde ne kadar kırıldığını göstermemek için kim bilir ne çok çaba sarf etmişti... "Benim de aynı şeyi düşündüğümü biliyor musun?" dedi Grania yavaşça. "Sonra biraz beklemeye, babamın işleri yoluna girinceye dek bir şey yapmamaya karar verdim. Hayatı düzene girdikten sonra belki böyle bir haberi daha kolay karşılar."</p>

  <p>- Bu tür şeyleri annenle konuşur mu?</p>

  <p>Grania başını salladı. "Neredeyse hiç konuşmazlar. Annem sadece lokantayı ve kardeşlerini görmeyi düşünür. Babam, zamanının çoğunu kendisine bir çalışma odası düzenlemekle geçirir. Son zamanlarda çok yalnız olduğunun farkındayım. Bu yüzden başına bir dert daha açmaktan kaçınıyorum. Gece kursları başardı olur, o konuda çok övgü alırsa... belki o zaman kendi sorunumdan söz edebilirim. Daha doğrusu Tony'ye dönmeye hâlâ kararlıysam bunu yaparım."</p>

  <p>Bili, Grania'yı hayranlıkla izliyordu. O da kendisi gibi ailesinden daha cüretkârdı, ve ailesini üzmek istemiyordu. "O kadar ortak yönümüz var ki..." dedi aniden. "Birbirimizi beğenmememiz ne yazık, değil mi?"</p>

  <p>- Biliyorum, Bili, dedi Grania çok samimi bir iç çekişle. Hem sen çok yakışıklı birisin, özellikle yeni ceketinle... Enfes, parlak kahverengi saçların var, gençsin, ben kırk yaşıma geldiğimde ölmeyeceksin. Birbirimizden hoşlanmamamız gerçekten yazık, ama ne yapalım senden o bakımdan hiç mi hiç hoşlanmıyorum.</p>

  <p>- Biliyorum, dedi Bili. Ben de senden hoşlanmıyorum. Ne yazık değil mi?</p>

  <p>Ailesini mutlu etmek için deniz kenarında öğle yemeğine götürmeye karar verdi Bill. DART denilen trene bindiler.</p>

  <p>- Deniz kenarına dartlıyoruz, dedi Olive trendeki yolculara. Onlar da gülümseyerek cevap verdiler. Zaten herkes Olive'e gülümserdi, o kadar canlıydı ki... DART'ın<a href="../Text/Section0002.xhtml#n11" id="n11d"><sup>[11]</sup></a> Dublin Hızlı Ulaşım demek olduğunu ona anlattılar.</p>

  <p>Limanda yürüyüş yaparak balıkçı teknelerine baktılar. Yazı geçirmeye gelenler ile turistler fotoğraf çekiyordu. Küçük kasabanın anacaddesindeki dükkânları gezdiler. Bill'in annesi böyle bir yerde yaşamanın ne kadar hoş olacağını söyledi.</p>

  <p>- Bizler gençken hepimiz böyle bir yerde ev alabilirdik, dedi Bill'in babası. Ama o zamanlar buraları o kadar uzak geliyordu ki, iyi işler şehre yakın yerlerdeydi, biz de gelmedik işte.</p>

  <p>- Belki Bili bankada daha önemli görevlere geldiğinde böyle bir yerde yaşar, dedi annesi, bunu ümit etmekten bile korkarak.</p>

  <p>Bili kendini Lizzie'yle birlikte yeni bir apartmanda veya eski evlerden birinde yaşarken hayal etti. O, işine gitmek için DART'a binip Dublin'e gittiğinde Lizzie bütün gün ne yapardı? Nerede olursa olsun kolaylıkla arkadaş edindiğine göre belki bu köyde de yeni arkadaşlar bulurdu. Ya çocukları, çocukları olacak mıydı? Lizzie, "Bir oğlan, bir kız, sonra tamam" dememiş miydi? Bu sözler çok eskiden söylenmişti ama. Şu sıralarda konuyu açtığında Lizzie çok daha gizemli davranıyordu. "Şimdi hamile kaldığını düşün, o zaman düğün tarihini daha erkene almak zorunda kalırız" demişti Bili.</p>

  <p>- Tamamen yanlış düşünüyorsun, Bili tatlım... Bütün planlarımızı iptal etmek zorunda kalırız.</p>

  <p>Bili gülüşünün arkasında yatan sertliği ilk kez o zaman sezmişti. Ve tabii hemen de unutmuştu. Lizzie'nin sert biri olmadığından emindi. Sadece her kadın gibi o da bedenine zarar gelmesinden, bir kazaya kurban gitmekten korkuyordu, o kadar... Hayatın düzenlenmesinde bir haksızlık olduğu kesindi. Kadınlar, hep hamile kalmaktan korktukları için istedikleri gibi rahat sevişemezlerdi.</p>

  <p>Olive yürümekten pek hoşlanmıyordu. Annesi ise kiliseyi görmek istiyordu. Bili babası ile Vico Yolu'nda yürümeye başladı. Burası körfezin çevresini dolanan şık bir caddeydi, görenler Napoli Körfezi'ni andırdığını söylerdi. Yolların birçoğunun adları İtalyanca'ydı. Örneğin Vico veya Sorrento gibi. Sonra La Scala veya Milano, Ancona adını taşıyan villalar da vardı. Seyahat edenler, bu yöreyi andıran yerlerin adlarını evlerine takmışlardı, İtalya sahillerine benzeyen dağlık bir bölgeydi burası.</p>

  <p>Bili ile babası evleri ve bahçeleri haset duymadan, hayranlıkla izlediler. Lizzie olsa, bazılarının böyle evlerde yaşamalarının, kapılarında ikişer araba bulunmasının çok büyük bir haksızlık olduğunu söylerdi. Oysa bir banka memuru olan Bili ile kestiği jambon dilimlerini plastik eldivenlerle naylon poşetlere dolduran sonra da poşetleri tartarak hayatım kazanan babası, sahip olmak arzusuyla yanıp tutuşmadan, gönül rahatlığı içinde bu tür evlere bakabilen insanlardı.</p>

  <p>Güneş parlaktı. İkisi de aşağıya bakıyorlardı. Deniz pırıl pırıldı. Denize açılmış birkaç yelkenli vardı. Bir duvara oturdular. Bill'in babası piposunu tüttürüyordu.</p>

  <p>- Hayatın gençken umduğun gibi mi oldu? diye sordu Bili.</p>

  <p>- Belki her bakımdan değil, ama çoğu bakımdan, evet. Babası piposundan bir nefes çekti.</p>

  <p>-Neler?</p>

  <p>- Böyle iyi bir iş bulup o işi bu kadar uzun zaman korumak. Oysa kumarbaz olsaydım bu konuda bahse girmezdim. Sonra annenin beni kabul etmesi var, onun harika bir eş olması, bu kadar mutlu bir yuva kurması. Sonra Olive ile sen geldiniz. Siz bize verilen en büyük armağanlar oldunuz.</p>

  <p>Bili tıkanacak gibi oldu. Babası gerçek olmayan bir dünyada yaşıyordu. Bu saydıkları birer nimet olabilir miydi? Mutlu eden şeyler bunlar nasıl olurdu... Normalin altında zekâsı olan bir kız, harika bir yuva kurduğu söylenen, ancak yumurta pişirmekten bile âciz bir kadın ve onun kadar yetenekli başka birini bulamayacakları bir iş... Bunlar için böylesine minnet duymak...</p>

  <p>- Baba, beni hangi yönden olumlu buluyorsun?</p>

  <p>- Hadi, hadi, mahsus mu yapıyorsun? Seni övmem için... Babası sanki takılmış gibi bakıyordu.</p>

  <p>- Yok, ciddiyim. Sizi mutlu etmemin nedenlerini merak ediyorum.</p>

  <p>- Kimin daha iyi bir erkek evladı olabilir? Alın teriyle kazandığın parayı bizlere harcayışına bak... Sonra evin masraflarına katkıda bulunuşunu bir düşün... Ablana karşı ne kadar iyi davrandığını da unutma.</p>

  <p>- Olive'i herkes sever.</p>

  <p>- Evet, doğru. Ama sen ona özellikle iyi davranıyorsun. Annen ile ben gelecekten hiç korkmuyoruz, neler olacağım hiç merak etmiyoruz. Zamanı gelince Glasnevin Mezarlığı'ndaki yerimize uzandığımızda senin Olive'i yalnız bırakmayacağından onunla hep ilgileneceğinden eminiz.</p>

  <p>Bili kendi sesini tanıyamadı. "Olive'in hep iyi bakılacağını biliyorsunuz. O konuda hiç merak etmemeniz gerektiğini de..."</p>

  <p>- Olive gibi insanlar için birçok kurum ve yuva olduğunu bilsem de Olive'i hiçbir zaman öyle bir yere bırakmayacağından eminim.</p>

  <p>Güneşin altında oturup, aşağılarda pırıl pırıl denize bakarken çıkan hafif rüzgâr Bili Burke'ün kalbinde esti. Yirmi üç yıllık hayatında hiç anlamamış olduğu bir şeyi birden kavradı. Olive'in sadece annesi ile babasının sorunu olmadığını, onun da sorunu olduğunu anlamıştı. Hayat boyu geri zekâlı ablasıyla yaşaması gerektiğini anlıyordu. İki yıl sonra Lizzie ile evlendiğinde, Lizzie'yle bir başka ülkeye gittiklerinde, iki çocukları doğduğunda Olive hep yanlarında olacak, ailesinin bir parçası kalacaktı.</p>

  <p>Annesi ile babası yirmi yıl daha yaşayabilirdi. O zaman Olive kırk beş yaşında bir çocuk olacaktı. Birden o soğuk rüzgârın tüm benliğini sardığını hissetti.</p>

  <p>- Haydi gidelim. Annem kilisede üç kere tespih çekmiştir, şimdi pub'da bizi bekliyorlardır.</p>

  <p>Dediği doğruydu. Kapıda kardeşini gören Olive'in yüzü aydınlanmıştı.</p>

  <p>- İşte Bili. Banka müdürü, demişti.</p>

  <p>Pub'da bulunanlar gülümsemişlerdi. Hayat boyu sorumluluğunu yüklenmek zorunda olmayan herkesin hep yapacağı gibi...</p>

  <p>Bili, İtalyanca derslerine yazılmak için Mountainview'a gitti. Babasının onu daha ufak ve daha iyi bir okula göndermek için ne büyük fedakârlıklar yaptığını anımsadı. Bill'in okulunda doğru dürüst spor alanları vardı, veliler Gönüllü Abonelik adı altında para toplayarak çocuklara Mountainview'a gidenlerin hiç tanışmadığı ek olanaklar hazırlamışlardı.</p>

  <p>Binaların soyulan boyalarına ve çirkin bisiklet sığınağına baktı. Bu okuldan mezun olanlardan pek azı onun gibi bir bankada iş bulacaktı. "Yoksa kendini beğenmişlik mi yapıyorum" diye düşündü. Belki ortam değişmişti. Belki bu sistemi koruduğu için başkalarından daha suçluydu. "Grania'yla tartışılacak bir konu" diye düşündü. Ne de olsa babası burada öğretmendi.</p>

  <p>Lizzie'yle böyle bir konu tartışılmazdı.</p>

  <p>Lizzie kurs konusunda çok heyecanlıydı. "Herkese yakında İtalyanca konuşacağımızı söylüyorum" diyordu neşeli kahkahalar atarak. Onu böyle görünce bir an için Olive'i hatırlamıştı. Bir şeyi duyunca o şeyin hemen o dakikada gerçekleşmiş olduğunu düşünen aynı saf düşünce... Ama o güzel, çilsiz, vahşi bakışlı Lizzie'yi hayatı boyunca bakmak zorunda olduğu o iri, ağır, yavaş yavaş gülen ablasına, zavallı Olive'e kim benzetebilirdi?</p>

  <p>Bili bir bakıma Lizzie'nin kursa katılmaktan vazgeçmesini diliyordu. Böyle bir karar en azından birkaç pound kazandırırdı. Borçlarını ödemek için maaşından ayırmak zorunda olduğu bölümden gittikçe ürkmeye başlamıştı. Yeni ceketi ne kadar zevk verse de değecek kadar değildi... Hayatı boyunca pişman olacağı aşın bir çılgınlıktan başka bir şey değildi.</p>

  <p>Masanın başındaki kadın, "Ne güzel bir ceket, yüzde yüz yün mü?" diye sormuştu. Yaşlıydı, en azından elli yaşlarında vardı. Güzel bir gülüşü vardı, eliyle ceketin kolunu tutuyordu.</p>

  <p>- Evet, saf yün, dedi Bili. İnce yünlü dediklerinden. Parayı kesim için alıyorlarmış. En azından böyle dediler.</p>

  <p>- Tabii onun için alıyorlar. İtalyan değil mi? Sesi İrlandalıydı, ama uzun yıllar başka ülkelerde yaşayanlar gibi aksanı biraz farklıydı. İlgisi içtendi. Öğretmenleri bu kadın mıydı acaba? Bill'e, dersleri verenin gerçek bir İtalyan olduğunu söylememişler miydi? Şimdiden verdikleri sözleri tutmamaya başlamışlardı demek...</p>

  <p>- Öğretmen siz misiniz? diye sordu. Henüz parayı yatırmamıştı. Ne Lizzie için ne de kendisi için boşuna para verecek durumda değildi. Ya uydurma bir kurssa? Her zamanki gibi iyice araştırmadan parasını sokağa atıyordu.</p>

  <p>- Evet, benim. Adım Signora. Yirmi altı yıl İtalya'da yaşadım. Sicilya'da. Bugün bile İtalyanca düşünür, İtalyanca rüya görürüm. Bu deneyimlerimi sizinle ve diğerleriyle paylaşabilmeyi umuyorum.</p>

  <p>Şimdi geri adım atmak daha da zordu. Bili "Keşke bu kadar 'iyi insan' olmasaydım" diye düşündü. Bankadakilerin çoğu böyle bir durumda kendilerini ne güzel kurtarmasını bilirdi. Grania'yla onlara "köpekbalıkları" diyorlardı...</p>

  <p>Grania'yı düşününce aklına babası geldi. "Kursa yeterince öğrenci yazıldı mı?" diye sordu. Belki de kurtuluş buradaydı. Belki kurs hiç yapılamayacaktı.</p>

  <p>Oysa Signora'nın yüzü heves ve istek doluydu. "Si, si, çok şanslıyız. Uzaktan, yakından gelenler oldu. Siz kimden duydunuz, SignorBurke?"</p>

  <p>- Bankadan, dedi.</p>

  <p>- Banka, ha? Signora'nın yüzü öylesine mutluydu ki kadını üzmek istemedi. Demek bizi bankada bile duymuşlar... dedi.</p>

  <p>- Bankacılık terimlerini öğrenebilecek miyim? Bunu sorarken gözleriyle karşısındaki kadından onay bekliyor gibiydi.</p>

  <p>- Tam olarak ne demek istiyorsunuz?</p>

  <p>- Bankacılıkta kullandığımız terimleri... Bili kesin bir şey söyleyemiyordu. O da bir gün İtalya'da çalışırsa hangi terimleri bilmesi gerektiğinden emin değildi.</p>

  <p>- Bir kâğıda yazarsanız ilgilenirim, dedi Signora. Açık söylemek gerekirse kursun özellikle bankacılık terimlerine eğileceğini söylemek yanlış olur. Daha çok İtalya'nın dili ve nasıl bir ülke olduğuyla ilgileneceğiz. Sizlerin o ülkeyi sevmenizi, biraz tanımanızı amaçlıyorum. Böylece bir gün bir arkadaşınızı görmeye gidecek olursanız kendinizi ülkenize gider gibi hissetmenizi sağlamak istiyorum.</p>

  <p>- Harika olur, dedi Bill. Lizzie ile ikisinin kurs parasını yatırdı.</p>

  <p>- Martedi, dedi Signora.</p>

  <p>- Anlamadım?</p>

  <p>- Martedi, salı. Bakın bir kelime öğrendiniz bile.</p>

  <p>- Martedi, dedi Bili ve otobüse doğru yürümeye başladı. "Paramı ceketimi, saf yünden yeni ceketimi alırken değil asıl şimdi sokağa attım" diye düşünüyordu.</p>

  <p>- Gece kursuna ne giyeyim? diye sordu Lizzie pazartesi akşamı. Böyle bir soruyu ancak Lizzie sorardı. Başkası olsa beraberimde defter, sözlük veya ismimi yazdığım bir yaka kartı götürecek miyim, diye merak ederdi.</p>

  <p>- Kurstakilerin aklını çelmeyecek bir şey giy, dedi Bili. Aslında boşuna konuşuyordu, bu önerisi hem saçma hem de ümitsizdi. Şimdi bile yaz sona ermiş olmasına karşın, yanık bacaklarını tüm çıplaklığıyla gözler önüne seren kısacık bir etek ile daracık bir bluz giymiş, ceketini de boynuna dolayarak göğsünde bir düğüm atmıştı.</p>

  <p>- Peki ama, tam olarak ne giyeyim?</p>

  <p>Bili bu sorunun nasıl bir şey giyeyim demek olmadığının, sadece kendisinden bir renk adı beklendiğinin bilincindeydi. "Ben kırmızıyı çok seviyorum" dedi.</p>

  <p>Lizzie'nin bir anda gözleri parladı. Lizzie'yi mutlu etmek bu kadar kolaydı. "Hemen şimdi deneyeyim" dedi ve kırmızı eteği ile kırmızı beyaz bluzunu giydi. Gerçekten harika görünüyordu, gençti, taptazeydi, altın şansı saçlarıyla bir şampuan reklamını andırıyordu.</p>

  <p>- Saçıma da kırmızı bir kurdele takabilirim, dedi. Kararsızdı.</p>

  <p>Bili, birden onu korumak için korkunç bir istek duydu. Lizzie'nin gerçekten ona ihtiyacı vardı. Her ne kadar baykuşa benziyor ve borçlarını ödemek konusunda titizleniyorsa da Bili olmazsa Lizzie sahipsiz kalır, ne yapacağını bilemezdi.</p>

  <p>Ertesi gün, Grania'ya, "Büyük gün geldi. Bu akşam başlıyoruz" dedi.</p>

  <p>- Bana açık kalplilikle anlatacağına söz ver... Dersin nasıl olduğunu anlatacaksın, değil mi?</p>

  <p>Bili gerçeği söyleyeceğine dair söz verirken "Bunu yapmam pek kolay olmayacak, kursu berbat bile bulsam bunu Grania'ya açıklamam çok zor" diye düşünüyordu. "En kötü olasılıkla ancak fena değil, derim."</p>

  <p>Okula geldiklerinde Bili bahçedeki eski binayı tanımakta güçlük çekti. Her şey o kadar değişmişti ki... Duvarlarda Trevi Çeşmesi'nin ve Colosseum'un, Mona Liza'nın ve Michelangelo'nun Davud'unun dev posterleri asılıydı. Aralarına da büyük üzüm bağlarının ve İtalyan yemeklerinin renkli resimleri serpiştirilmişti. Bir kenarda kırmızı, yeşil ve beyaz krepon kâğıtlarıyla örtülü büyük bir masa vardı. Masanın üstüne ince kâğıtlara sanlı kâğıt tabaklar dizilmişti.</p>

  <p>Tabaklarda gerçek yemekler var gibi geldi Bill'e. Küçük dilimler halinde İtalyan salamı ile değişik peynirler... Bir de büyük kâğıt çiçekler gözüne ilişti. Her çiçeğin üstüne adı iğnelenmişti. Örneğin karanfile garofani deniyordu... Birisinin bu hazırlıkları yapmak için olağanüstü bir gayret sarf ettiği gözlemleniyordu.</p>

  <p>Bili içinden her şeyin iyi gitmesini temenni etti. Saçlarına ak düşmüş kızıl saçlı, kendine "Signora" diyen o acayip kadın ile geri planda merak içinde dolaşan, her halinden iyi biri olduğu anlaşılan Grania'nın babası için ve kursun başlamasını bekleyen gergin kalabalık için... Kuşkusuz hepsi de onun gibi bir umudun veya hayalin peşinde kursa gelen o insanlar için... Görünüşlerine bakılırsa hiçbiri uluslararası bankacılık uzman adayı olmayan o insanlar için...</p>

  <p>Signora ellerini çırparak kendini tanıttı. "Mi chiamo Signora. Come si chiama?" Soruyu Grania'nın babası olduğunu tahmin ettiği erkeğe yöneltmişti.</p>

  <p>"Mi chiamo Aidan" dedi adam. Böylece sınıftaki herkese adı soruldu.</p>

  <p>Lizzie bu işe bayılmıştı. "Mi chiamo Lizzie" diye bağırdı neşeli bir sesle. Etraftakiler onaylayan gülümseyişlerle Lizzie'ye baktılar.</p>

  <p>- Şimdi isimlerimizi biraz İtalyanlaştıralım. Siz, Mi chiamo Elizabetta diyebilirsiniz." Lizzie buna daha da çok bayıldı. Durmadan yeni adını tekrarlıyordu.</p>

  <p>Sonra hepsi büyük bir kâğıda Mi chiamo diye yazdıktan sonra yanma adlarını ekleyip kâğıdı yakalarına iğnelediler. Daha sonra birbirlerine nasıl olduklarını sormayı, saatin kaç olduğunu, günlerden ne olduğunu, tarihi ve nerede oturduklarını söylemeyi öğrendiler.</p>

  <p>Parmağıyla Bill'i göstererek, "Chi e?" diye soruyordu Signora. Bütün sınıf, hep bir ağızdan, "Guglielmo" diye bağırıyordu.</p>

  <p>Kısa bir süre sonra herkes herkesin İtalyanca adını öğrenmişti. Sınıfta bir rahatlama seziliyordu. Signora kâğıtlar dağıttı. O ana kadar kullandıkları, tüm terimler o kâğıtlarda vardı. Söylemeden önce yazılı olarak görselerdi hiçbir vakit telaffuz edemeyecekleri terimlerdi bunlar...</p>

  <p>Defalarca üstünden geçtiler, günlerden neydi, saat kaç, adınız ne diye tekrar tekrar sorup yanıtladılar. Herkesin yüzünde kendinden duyduğu hoşnutluk gözleniyordu.</p>

  <p>- Bene, dedi Signora. On dakikamız kaldı. Hep birlikte hayretle içlerini çektiler, iki saat nasıl da çabuk geçmişti... O kadar güzel çalıştınız ki, ufak bir ikramımız olacak... Yalnız salami'yi ve formaggio'yu yemeden İtalyanca adlarını söylemeyi öğrenmeliyiz.</p>

  <p>Otuz yetişkin insan çocuklar gibi salam ile peynirin İtalyanca adlarını tekrarlayarak tabakların başına üşüştüler.</p>

  <p>- Giovedi, dedi Signora.</p>

  <p>- Giovedi, dediler hep bir ağızdan. Bili özenle sandalyeleri duvarın yanına sıralamaya başladı. Signora, doğru mu yapıyor diye Grania'nın babasına bakıyordu. Aidan usulca başıyla onayladı. Herkes yardıma koştu. Birkaç dakika sonra her şey toplanmıştı. Sonradan gelecek hademenin işi çok kolaylaşmıştı.</p>

  <p>Lizzie ile Bili yan yana otobüs durağına yürüdüler. Lizzie aniden, "Ti amo" dedi.</p>

  <p>-O da ne demek?</p>

  <p>- Hadi canım, sen de... aramızda akıllı olan sen değil misin? Öyle tatlı gülüyordu ki Bili içinin eridiğini hissetti. Tahmin et... Ti... ne demek?</p>

  <p>- Sen demek galiba...</p>

  <p>- Peki amo ne demek?</p>

  <p>- Aşk mı demek?</p>

  <p>- Seni seviyorum demek!</p>

  <p>- Bunu nasıl bildin? diye sordu Bili hayranlıkla.</p>

  <p>- Çıkmadan önce kadına sordum. "Dünyanın en güzel sözleridir bunlar" dedi.</p>

  <p>- Gerçekten öyle... gerçekten, dedi Bili.</p>

  <p>Belki bu İtalyanca denen şey o kadar kötü olmayacaktı...</p>

  <p>- Gerçekten harikaydı, dedi Grania'ya ertesi sabah.</p>

  <p>- Tanrı'ya şükürler olsun... Babam eve geldiğinde sanki uçuyordu.</p>

  <p>- O Signora denen kadın gerçekten iyi, biliyor musun? İnsana beş dakikada İtalyanca öğrenebileceği izlenimini veriyor.</p>

  <p>- Demek ki yakında bankanın İtalya sorumlusu sen olacaksın, diye takıldı Grania.</p>

  <p>- Lizzie bile bayıldı. O kadar ilgilendi ki... Otobüste cümleleri durmadan tekrarlıyordu. O kadar ki sonunda herkes katıldı.</p>

  <p>- Eminim, dedi Grania soğuk soğuk.</p>

  <p>- Böyle bozulma! Gerçekten umduğumdan çok daha fazla ilgi gösterdi. Artık kendine "Elizabetta" diyor. Bili gurur içindeydi.</p>

  <p>- Emindim... Üçüncü derse kalmaz kursu bırakacağından da eminim ama... Grania'nın sesi sertti.</p>

  <p>Olaylar Grania'yı haklı çıkarttı. Ancak Lizzie'nin ilgisi azalmamıştı, sadece annesi Dublin'e gelmişti.</p>

  <p>- Çoktandır gelmemişti...Trenini karşılamam şart, dedi Bill'e özür dilercesine.</p>

  <p>- Dokuz buçukta eve gelmesini söyleyemez misin? Bili adeta yalvarıyordu. Nedense, Signorina Elizabetta'nın bir ders kaçırırsa bir daha kursa gelmeyeceğinden emindi. "Sizi yakalamam imkânsız, fazla ilerlediniz" diye bahane bulacağını düşünüyordu.</p>

  <p>- Ne yazık ki olamaz Bili. Ne de olsa annem her gün Dublin'e gelmiyor. Onu istasyonda karşılamam gerek. Bili susuyordu. Kendini düşün, Tanrı aşkına, Bill. Sen annenle aynı evde oturacak kadar ona bağlısın, ayrı bir ev bile tutmuyorsun... Öyleyse benim annemi Heuston İstasyonu'nda karşılamak istemem neden kabahat oluyor? Abarttığımı sanmıyorum.</p>

  <p>Bili çok mantıklıydı. "Haklısın" dedi, "abartmıyorsun."</p>

  <p>- Unutmadan, bana taksi için biraz borç verir misin, Bili? Annem otobüse binmekten nefret eder de.</p>

  <p>- Taksi parasını o vermez mi?</p>

  <p>- Ne kadar kötü kalplisin... Hem kötü kalpli hem pinti hem cimrisin...</p>

  <p>- Haksızlık ediyorsun, Lizzie. Hem söylediklerin doğru değil hem de haksızlık ediyorsun...</p>

  <p>- Peki, dedi Lizzie omzunu silkerek.</p>

  <p>- Peki diyerek ne demek istiyorsun?</p>

  <p>- Ne dediysem onu... Sana iyi dersler... Signora'ya selam söyle.</p>

  <p>- Al, taksi parası.</p>

  <p>- Yok hayır. Böyle istemeyerek olmaz...</p>

  <p>- Annenle ikinizin taksiye binmesi beni mutlu edecek. Gerçekten. Sen de iyi ev sahipliği yapmış olur, mutluluk duyarsın. Annene karşı içten ve sıcak davranmış olursun... Lütfen kabul et, Lizzie. Lütfen.</p>

  <p>- Çok ısrar ediyorsan, peki.</p>

  <p>Lizzie'yi alnından öptü. "Bu kez annenle tanışabilecek miyim?"</p>

  <p>- Umarım. Geçen geldiğinde bunu ne kadar istediğimizi unutma. Ama arkadaşları çok. Zamanının çoğu onları görmekle geçiyor. Çok insan tanıyor da ondan...</p>

  <p>Bili, "Lizzie'nin annesi çok insan tanıyor olsa da içlerinde arabasıyla istasyona gidip onu karşılayacak kimse yok demektir" diye düşündü. Ama ağzını açıp bir şey söylemedi.</p>

  <p>Signora, "Dov'e la bella Elizabetta?" diye sordu.</p>

  <p>"La bella Elizabetta e andata alla stazione," dedi Bili, kendi de şaşarak. "La madre di Elizabetta arriva stasera."</p>

  <p>Signora kulaklarına inanamıyordu. "Bennisimo, Guglielmo. Bravo, bravo," dedi.</p>

  <p>İsim kartında Luigi yazılı şişman biri, "Seni gidi içten pazarlıklı seni. İneklik yaptın demek..." dedi. Gerçek adı Lou'ydu.</p>

  <p>- Geçen hafta andato'yu öğrendik. Listede vardı. İlk gün de stasera'yı öğrenmiştik. Hepsi bildiğimiz sözcükler. Yoksa ineklik falan yapmadım.</p>

  <p>- Aman Tanrım! Sakin ol, bu ne şiddet... dedi Lou alnını kırıştırarak. Sonra herkesle birlikte piazza'da ne kadar güzel binalar olduğunu bağırarak tekrarlamaya başladı. "Üstelik yalan söylüyoruz" dedi Lou dışarı, asker barınağına benzeyen okul bahçesine bakarak.</p>

  <p>- Gitgide güzelleşiyor, dedi Bili. Boyamaya başladılar.</p>

  <p>- Sen gerçek bir Polyanna'sın galiba. Sana kalırsa her şey her zaman harika! dedi Lou hırsla.</p>

  <p>Bill her şeyin hiç de harika olmadığını, her şeyi ondan bekleyen bir ailesi olduğunu, kendini kapana kıstırılmış gibi hissettiğini, onu annesine tanıştıracak kadar sevmeyen bir kız arkadaşı olduğunu, gelecek ayın taksitlerini nasıl ödeyeceğini bilmediğini söylemek için can atıyordu.</p>

  <p>Sustu. Hiçbir şey söylemedi. Onun yerine koro halinde "in questapiazza d sono molti belli edifici" diye bağıran sınıfa katıldı. Lizzie ile annesinin nerede olduğunu merak ediyordu. Annesini bir lokantaya götürerek ödemeyi çekle yapmaması için dua ediyordu. Bankayla bu kez ciddi sorunlar çıkacağından emindi.</p>

  <p>Üstüne bir şeyler sürülmüş ufak ekmek dilimleri ikram ettiler. Signora, "Bunlara crostini denir" dedi. Biri, "Vino'dan ne haber?" diye sordu.</p>

  <p>- Ben de vino vermek istedim. Vino rosso ve vino bianco. Ama ne de olsa burası bir okul. Okula içki girmesini istemiyorlar. "Çocuklara kötü örnek olur" diyorlar. Haklılar.</p>

  <p>- Bana kalırsa biraz geç kaldılar derim. Konuşan yine Lou'ydu.</p>

  <p>Bili merakla yüzüne baktı. Böyle birinin neden İtalyanca öğrenmek istediğini anlayamıyordu. Diğerlerinin çoğu için de aynı şeyi düşünüyordu. Onların da Lizzie hakkında aynı şeyi düşündüklerini biliyordu. Yeni adı Luigi olan Lou'nun baştan sona dek öfke saçtığı bir kursa neden haftada iki akşam gelmeye devam ettiğini anlamak zordu. Bili, "Bunu da hayatın inanılmaz ayrıntılarından biri olarak algılamak gerekiyor herhalde" diye düşündü.</p>

  <p>Yerde kâğıttan bükülmüş bir çiçek vardı.</p>

  <p>- Bu çiçeği alabilir miyim, Signora?" diye sordu Bili.</p>

  <p>- Certo, Guglielmo, la bellisima Elizabetta için mi?"</p>

  <p>- Hayır. Ablam için.</p>

  <p>- Mia sorella, mia sorella, kız kardeşim, dedi Signora. Siz iyi kalpli, sevgi dolu bir insansınız, diye ekledi sonra.</p>

  <p>- Evet, ama günümüzde bunun ne faydası var? diye söyleniyordu Bili otobüs durağına doğru yürürken.</p>

  <p>Olive'i kapıda yolunu gözlerken buldu. "İtayanca konuş" diye bağırıyordu.</p>

  <p>"Ciao sorella" dedi. "Al sana bir garofano. Sana getirdim." Olive'in yüzündeki mutluluğu gören Bili kendini daha da kötü hissetti.</p>

  <p>Bili, bu hafta işe gelirken yanında sandviç getirmeye başlamıştı. Kantine verecek kadar parası yoktu.</p>

  <p>- Sen iyi misin? diye sordu Grania, merakla. Yorgun görünüyorsun.</p>

  <p>- Bizler gibi uluslararası dil uzmanlarının zorluklara göğüs germesi gerek, diye yanıtladı Bili, sönük bir gülümsemeyle.</p>

  <p>Grania sanki Lizzie'yi soracak gibi oldu, sonra fikrini değiştirdi. Lizzie? Kim bilir bugün neredeydi? Herhalde annesinin arkadaşlarıyla büyük bir otelde içki içiyordu. Ya da Temple Bar'da, keşfettiği yeni bir yerde... Sonradan gözleri parlayarak anlatacağı bir yerde... Telefon etmesini, dün geceki kursun nasıl geçtiğini sormasını bekliyordu. Yokluğunun nasıl algılandığını, ona güzel dendiğini anlatacaktı... Sonra kendi kendine kurduğu İtalyanca cümleyi, annesini almak için istasyona gittiğini nasıl söyleyebildiğini anlatacaktı. Lizzie de annesiyle yaptıklarını anlatabilirdi. Bu suskunluğun nedenini anlayamıyordu.</p>

  <p>Öğleden sonra uzun ve yorucu geçti. İşten çıktığında artık iyice endişelenmeye başlamıştı. Şimdiye kadar birbirlerini aramadıkları tek gün olmamıştı. "Acaba evine kadar gitsem mi" diye düşündü. Ama belki de annesiyle olduğu için bu davranışından hoşlanmaz, işlerine karıştığını düşünürdü. Annesiyle tanıştırmayı istediğini söyleyen o değil miydi? O halde zorlamamak, sabırla beklemek daha doğru olurdu.</p>

  <p>Grania da geç saatlere kadar çalışıyordu. "Lizzie'yi mi bekliyorsun?" diye sordu.</p>

  <p>- Yok, hayır. Annesi geldi, herhalde onunladır. Ne yapacağıma karar vermedim.</p>

  <p>- Ben de ne yapacağımı bilemiyordum. Bankada çalışmak ne eğlenceli, değil mi? İş bitince insanın kafası o kadar yorgun oluyor ki ne yapacağını bilemiyor. Grania gülüyordu.</p>

  <p>- Sen çoğu zaman bir yere gidersin, Grania, dedi Bili. Sesinde ufak bir kıskançlık seziliyordu.</p>

  <p>- Bu akşam değil işte! Canım hiç eve gitmek istemiyor. Annem lokantaya gitmek üzeredir, babam ise kütüphanesine gömülmüştür. Brigid de kilo aldığı için saldıracak birini arıyordur. Tartıyı tekmeleyerek evin kızartma kokmasından şikâyet ediyor, sonra da her akşam beş saat süreyle yemekten konuşuyor. Onu dinleye dinleye insanın saçları ağarır...</p>

  <p>- Kilo almayı gerçekten sorun mu yapıyor? Bili hep başkalarının sorunlarına eğilmeyi, onlarla ilgilenmeyi görev bilirdi.</p>

  <p>- Sorun yapıyor mu bilmiyorum. Bana kalırsa görüntüsü değişmiyor, hep aynı. Biraz tıknaz, ama hoş... Saçım yaptırıp neşeli olduğunda herkes kadar güzel oluyor. Ama aldığı yarım kilolar veya dar gelen pantolonlar, patlayan fermuarlarla o kadar boğucu oluyor ki anlatamam... İnsanı deli ediyor. Bu akşam eve gidip onu dinlemeye hiç niyetim yok.</p>

  <p>Bir sessizlik oldu. Bili birlikte bir içki içmelerini önermek üzereyken parasal durumu aklına geldi. Haftalık kartla otobüse binip bir kuruş harcamadan eve gitmesi daha uygundu.</p>

  <p>Grania, işte o anda, "Seni sinemaya, sonra patates yemeye davet etsem, ne dersin?" dedi.</p>

  <p>- Olmaz, Grania. Yapamam.</p>

  <p>- Neden olmasın? Kursa yazıldığın için sana zaten teşekkür borçluyum. Çok dostça davrandın. Önerisinin ne kadar mantıklı olduğunu vurguluyordu.</p>

  <p>Akşam gazetesinde filmlere baktılar, hangi filmin güzel hangisinin saçma olduğunu arkadaşça tartıştılar. "Bu tür bir kızla birlikte olmak ne kadar kolay" diye düşündü Bili. Grania'nın da aklından aynı şeylerin geçtiğinden emindi. Ama o hissi, sevgiyi, aşkı zorla duymak imkânsızdı... Grania o yaşlı adamı sevmeye devam edecek, babası farkına varınca başına gelecekleri de sineye çekecekti. Kendisi ise her dakika kalbini kıran Lizzie'den ayrılamayacaktı. .. Çoğu insanın kaderi bu değil miydi?</p>

  <p>Eve döndüğünde annesinin keyifsiz olduğunu fark etti. "O Lizzie denen kız geldi" dedi. "Gelir gelmez doğru ona gitmeliymişsin..."</p>

  <p>- Ne var? Bir şey mi olmuş? diye sordu korkuyla. Ailesinin evine böyle habersiz gelmek Lizzie'nin tarzı değildi. Özellikle daha önceki soğuk karşılamadan sonra...</p>

  <p>- Bana kalırsa çok şey var. O çok sorunlu bir kız, dedi annesi.</p>

  <p>- Hasta mı yoksa başına bir şey mi gelmiş?</p>

  <p>- Hayır sorun kendisinde demek istedim, dedi annesi vurgulayarak.</p>

  <p>Ne yaparsa yapsın annesinin ağzından Lizzie'yi onaylamadığından başka bir söz çıkmayacağını anladı, evden çıktı, otobüs durağına gitti.</p>

  <p>Eylül ayı için ılık bir akşam sayılırdı. Lizzie, evin önünde oturuyordu. Girişte geniş taş bir merdiven vardı. Kollarıyla dizlerine sarılmış, ileri geri sallanarak basamaklarda oturuyordu. Bili, Lizzie'nin ağlamadığını, sinir krizleri geçirmediğini görünce rahatladı.</p>

  <p>- Nerelerdeydin? dedi genç kız suçlarcasına.</p>

  <p>- Asıl sen nerelerdeydin? dedi Bili. "Telefon etme" diyen, "Sakın gelme" diyen sen değil miydin?</p>

  <p>- Ben buradaydım.</p>

  <p>- Ben dışardaydım.</p>

  <p>-Nereye gittin?</p>

  <p>- Sinemaya.</p>

  <p>- Bense paramızın olmadığını, sinemaya gitmek gibi en basit bir şeyi yapacak imkânımız olmadığını sanıyordum.</p>

  <p>- Parayı ben vermedim. Grania Dunne beni davet etti. -Öylemi?</p>

  <p>- Evet. Neden, bir sorun mu var, Lizzie?</p>

  <p>- Evet her şey berbat.</p>

  <p>- Bizim eve neden geldin?</p>

  <p>- Seni görmek, her şeyi düzeltmek istiyordum.</p>

  <p>- Hem annemi hem de beni korkudan öldürmeyi basardın. İşe telefon etseydin daha doğru olmaz mıydı?</p>

  <p>- Aklım karışmıştı.</p>

  <p>- Annen geldi mi?</p>

  <p>- Evet, geldi.</p>

  <p>- Karşılamaya gittin mi?</p>

  <p>- Evet. Sesi berbattı.</p>

  <p>- Taksiye bindiniz mi?</p>

  <p>- Evet.</p>

  <p>- Peki. Öyleyse sorun ne?</p>

  <p>- Evimi görünce benimle alay etti. Güldü.</p>

  <p>- Off, Lizzie. İnanamıyorum. Beni buralara annenin evini beğenmediğini anlatmak için mi sürükledin? Yirmi dört saat geçtikten sonra?</p>

  <p>- Tabii, dedi Lizzie gülerek.</p>

  <p>- Annenin tarzı bu... senin tarzın da bu. Sen ve annen gibiler hep her şeye güler.</p>

  <p>- Hayır o tür bir gülüş değildi.</p>

  <p>- Peki ne tür güldü annen?</p>

  <p>- Çok gülünç bir yer olduğunu söyledi sonra "Gördüm işte, şimdi gidebilir miyim?" diye sordu. Taksiyi göndermemem gerektiğini, bu ücra yerde kalmasını bekleyemeyeceğimi ekledi.</p>

  <p>Bill'in canı sıkılmıştı. Lizzie'nin çok kırıldığı belliydi. "Ne düşüncesiz ne bela bir kadın" diye düşündü. Kızını hemen hemen hiç görmediği bir sırada en azından Dublin'de kaldığı birkaç saat ona iyi davranamaz mıydı?</p>

  <p>- Anlıyorum, anlıyorum, dedi yumuşak bir sesle. İnsanlar hep olmayacak şeyler söylerler. Böyledirler... Artık bunları düşünme, gel yukarı çıkalım. Haydi gel işte...</p>

  <p>- Hayır, olmaz.</p>

  <p>Fikrini değiştirmek için uğraşması gerekecekti.</p>

  <p>- Lizzie, bankada sabah dokuzdan itibaren olamayacak şeyler isteyen insanlarla karşılaşıyorum. Hiçbiri aslında kötü değil, sadece başkalarının canını sıkan insanlar. İşin sırrı onların canımızı sıkmalarına izin vermemek... Eve döndüğümde annem donmuş tavuğun üstüne konserve sos dökmekten bıktığını söylüyor. Sonra babam çocukken nasıl kendisine hiç fırsat tanınmadığını anlatıyor. Arkadan Olive civarda kim varsa onlara benim banka müdürü olduğumu ilan ediyor. Bazen ben de sıkılıyorum, canıma tak ediyor, ama ne yapayım, duymamazlıktan geliyorum. Yapılacak tek şey bu. Aldırmamak, duymamazlıktan gelmek...</p>

  <p>- Belki senin için çözüm bu, ama benim için değil. Sesi ölü gibiydi.</p>

  <p>- Peki ne oldu? Annenle atıştınız mı? O da geçer, unutulur. Aile içinde bunlar hep olur, sonra da unutur gider insan. Gerçekten, Lizzie.</p>

  <p>- Kavga etmedik, atışmadık da...</p>

  <p>- Öyleyse ne oldu?</p>

  <p>- Akşam yemeği hazırlamıştım. Tavuk ciğeri pişirdim, ufak bir şişe de sherry aldım. Yanına da pilav yapmıştım. Anneme yemekleri gösterince tekrar gülmeye başladı.</p>

  <p>- Anlıyorum... Ama dediğim gibi...</p>

  <p>- Meğer yemeğe bile kalmaya niyeti yokmuş, Bili. Sadece sus payı vermek için eve uğradığını söyledi. Bir galerideki resim sergisinin açılışına gidiyormuş. Geç kalmış. Eliyle beni iterek kapıya doğru yöneldi.</p>

  <p>- Hımm... sonra? Bili duyduklarına inanamıyordu.</p>

  <p>- Ben de dayanamadım.</p>

  <p>- Lizzie, ne yaptın? Sesinin böylesine sakin çıkmasına şaşırıyordu.</p>

  <p>- Kapıyı kilitledim. Anahtarı da pencereden fırlattım.</p>

  <p>- Ne yaptın, ne yaptın?</p>

  <p>- "İşte şimdi burada kalıp kızınla konuşmaya mecbursun" dedim. "Hayatın boyunca kapıyı çarpıp babamdan, bizlerden kaçtın. Şimdi yapamayacaksın" dedim.</p>

  <p>- O ne yaptı?</p>

  <p>- Sinir krizleri geçirdi. Çığlık çığlığa bağırmaya, kapıyı tekmelemeye, benim de babam gibi deli olduğumu söylemeye başladı. Bilirsin ya, her zaman söylediği şeyleri...</p>

  <p>- Bilmiyorum. Sonra ne oldu?</p>

  <p>- Ne olmasını bekliyorsun?</p>

  <p>- Peki ne oldu?</p>

  <p>- Sonunda yorgun düştü, hatta yemek yedi.</p>

  <p>- Hâlâ bağırmaya devam ediyor muydu?</p>

  <p>- Hayır. Sadece yangın çıkarsa evin içinde yanıp kömür oluruz diye korkuyordu. Hep bu sözü tekrarlıyordu, yanıp kömür olmak...</p>

  <p>Bili, yavaş yavaş düşünmeye başlamıştı. "Sonunda onu serbest bıraktın, değil mi?"</p>

  <p>- Hayır. Bırakmadım. Hiç bırakmadım.</p>

  <p>- Hâlâ içerde mi yoksa?</p>

  <p>- Evet, içerde.</p>

  <p>- Ciddi değilsin herhalde...</p>

  <p>Onaylar gibi birkaç kez başını salladı Lizzie. "Korkarım ki ciddiyim."</p>

  <p>- Sen çıkmayı nasıl basardın?</p>

  <p>- Pencereden çıktım. O banyodayken.</p>

  <p>- Orada mı uyudu?</p>

  <p>- Buna mecburdu. Ben sandalyede uyudum. Koskoca yatağı ona verdim. Lizzie kendini haklı çıkarmak ister gibiydi...</p>

  <p>- Şunu bana baştan anlat. Dün buraya geldi. Dün yani salı günü saat yedide...Şimdi ise çarşamba gecesi oldu ve annen hâlâ içerde hapis, öyle mi demek istiyorsun? Onu zorla içerde tuttuğunu mu söylüyorsun?</p>

  <p>- Evet.</p>

  <p>- Aman Tanrım. Ama neden?</p>

  <p>- Onunla konuşabilmek için. Hiç benimle konuşacak zamanı yoktur da ondan. Hiçbir zaman... Bir kez bile...</p>

  <p>- Peki şimdi konuştu mu? Yani evde kilitli olduğunda?</p>

  <p>- Hayır, konuştu denemez. Bana doyurucu gelecek bir konuşma yapmadı. Sadece mantıksız, dengesiz filan olduğumu söylemekle yetindi.</p>

  <p>- Anlattıklarına inanamıyorum, Lizzie. Gerçekten. Sadece dün bütün gece değil bugün ve bu gece de anneni içeri kapattığına inanamıyorum. Başının döndüğünü hissediyordu.</p>

  <p>- Başka ne yapabilirdim ki? Hep acelesi vardır, bize verecek hiç vakti yoktur. Hep bir yerlere gider... hep başkalarıyla olmak için bizden kaçar.</p>

  <p>- Yine de bunu yapamazsın. Bir insanı içeri kapatıp konuşmasını bekleyemezsin.</p>

  <p>- Yaptığımın doğru olmayabileceğini ben de düşünüyorum. Ne düşündüm, biliyor musun? Gelip onunla konuşsan diyorum... Bana çok mantıklıymış gibi gelmiyor da...</p>

  <p>- Ben mi? Ben mi annenle konuşayım?</p>

  <p>- Onunla tanışmak isteyen sen değil miydin? Bunu kaç kez benden istedin...</p>

  <p>Sevdiği kadının o güzel, kaygılı yüzüne baktı. Gelecekte kayınvalidesi olacak insanla tanışmak istediği doğruydu. Ama tek odalı bir evde hapis olduğunda değil. Otuz saatten fazla esir alınıp polis çağırmaya hazırlandığında değil... Bu karşılaşma Bill Burke'ün hayatında hiç yapmadığı kadar diplomatça davranmasını gerektirecek bir karşılaşma olacaktı.</p>

  <p>.</p>

  <p>Hayranlık duyduğu roman kahramanlarından biri böyle bir durumda nasıl davranırdı? Ama içinden bir ses "Kimsenin gücü o kahramanları bu duruma düşürmeye yetmezdi" diye fısıldıyordu.</p>

  <p>Birlikte Lizzie'nin katına tırmandılar. İçerisi sessizdi.</p>

  <p>- Çıkmış olabilir mi? diye sordu Bili alçak sesle.</p>

  <p>- Hayır, olamaz. Pencerenin altına demir sıkıştırdım. Açması mümkün değil.</p>

  <p>- Camı kırmış olamaz mı?</p>

  <p>- Hayır, annemi hiç tanımıyorsun.</p>

  <p>"Evet" diye düşündü Bili, "ne şartlarda tanışacağız..."</p>

  <p>- Şiddete başvurabilir mi, saldırmak falan gibi...</p>

  <p>- Tabii ki yapmaz... Bunu da nereden çıkardın? Bill'i korktuğu için küçümsüyordu.</p>

  <p>- Konuş onunla... Bir şeyler söyle. Kim olduğumu anlat.</p>

  <p>- Hayır yapamam. Bana kızgın. Hiç tanımadığı biriyle karşılaşması daha iyi... Lizzie'nin gözleri korkudan büyümüş, kocaman olmuştu.</p>

  <p>Bili, omuzlarını dikleştirdi. "Bayan Duffy. Adım Bill Burke. Bankada çalışıyorum" dedi. Hiçbir yanıt yoktu. "Bayan Duffy, iyi misiniz? Sakinseniz, sağlığınız iyiyse ne olur söyler misiniz?"</p>

  <p>- Neden sakin ve sağlıklı olacakmışım? Raporlu deli kızım beni buraya hapsetti. Hayatının sonuna kadar, her gün, her saat bu yaptığına pişman olacak. İçerden gelen ses, kızgın fakat güçsüzdü.</p>

  <p>- Bayan Duffy, kapıdan biraz uzakta durursanız içeri gelip neler olduğunu anlatmaya çalışacağım.</p>

  <p>- Siz Elizabeth'in arkadaşı mısınız?</p>

  <p>- Evet, çok yakın bir arkadaşıyım. Aslında ona aşığım.</p>

  <p>- Öyleyse siz de delisiniz demektir.</p>

  <p>Lizzie kaşlarım kaldırarak, "Demedim mi?" diye sordu alçak sesle.</p>

  <p>- Bayan Duffy, bana kalırsa bunları karşılıklı daha rahat konuşuruz. Ben içeri giriyorum. Onun için lütfen kapıdan uzak durun.</p>

  <p>- İçeri giremiyorsunuz. Sizin gibi uyuşturucu kullanan katilleri getirir diye kapı tokmağına sandalye sıkıştırdım. Beni kurtaracak birileri gelinceye kadar burada kalacağım.</p>

  <p>- Sizi kurtarmaya ben geldim, dedi Bili çaresizlik içinde.</p>

  <p>- İstediğiniz kadar anahtarla kapıyı açmaya çalışın, yine de içeri giremezsiniz. Kadın haklıydı. Barikat kurmuş, kendini hapsetmişti.</p>

  <p>- Ya pencere? diye sordu Lizzie'ye.</p>

  <p>- Tırmanması zordur, ama sana gösterebilirim, dedi Lizzie.</p>

  <p>Bill şaşırmıştı. "Sen pencereden girer misin demek istemiştim?"</p>

  <p>- Yapamam, Bili. Onu duydun. Azgın bir boğa gibi. İnan ki beni öldürür.</p>

  <p>- Peki öyleyse göster bakalım, dedi Bili.</p>

  <p>Gerçekten tırmanması zordu. Tepeye vardığında Lizzie'nin pencereye sıkıştırdığı demir çubuğu gördü. Çubuğu usulca yerinden oynattı, pencereyi açtı ve perdeyi kenara çekti. Kırk yaşlarında, sansın, rimelleri yüzüne bulaşmış bir kadın vardı içerde. Onu görünce bir sandalye kaparak üstüne yürüdü.</p>

  <p>- Benden uzak dur! Defol, küçük serseri!</p>

  <p>Lizzie, kapının dışından, "Anne, Anne!" diye sesleniyordu.</p>

  <p>- Bayan Duffy, lütfen, lütfen. Bili bu arada kendini korumak için ekmek kutusunun kapağını almıştı. Bayan Duffy ben sizi çıkarmaya geldim. Bakın anahtar burada. Ne olur, lütfen o sandalyeyi bırakın.</p>

  <p>Gerçekten elinde bir anahtar vardı. Kadının bakışları biraz rahatlamış gibiydi. Sandalyeyi bıraktı, yorgun, Bill'e bakıyordu.</p>

  <p>- Kapıyı açayım. Lizzie de gelsin, hep birlikte soğukkanlılıkla konuşalım, dedi kapıya doğru yönelirken.</p>

  <p>Lizzie'nin annesi yeniden sandalyeye sarıldı, "O kapıdan uzak dur. Kim bilir dışarda nasıl bir çete bekliyordur? Lizzie'ye hiç param olmadığını söyledim. Kredi kartım da yok... Beni kaçırmanın hiç faydası olamaz. Fidye ödeyecek kimse de yok! Yanlış insan seçtiniz..." Dudakları titriyordu. O an, öylesine kızma benziyordu ki Bili birden kadını korumak için büyük bir istek duydu.</p>

  <p>- Dışarda çete filan yok, sadece Lizzie var. Her şey büyük bir anlaşmazlıktan kaynaklanıyor, dedi. Sakinleştirici bir sesle konuşuyordu.</p>

  <p>- İstediğin kadar söyle. Dün akşamdan beri kaçık bir kızla burada hapsol, sonra o deli seni tek başına bırakıp gitsin, sen de bundan sonra neler olacak diye meraktan öl, sonra pencereden elinde ekmek kutusunun kapağı olan biri girsin...</p>

  <p>- Hayır, hayır ben sadece elinizdeki sandalyeyi görünce kaptım kapağı. Bakın bıraktım işte. Sesi etkileyiciydi. Kadın anlatılanlara inanmaya başlıyordu. Elindeki kırmızı mutfak sandalyesini yere koyarak oturdu. Bitkin, ürkek ve bundan sonra olacakları kuşkuyla karşılayan bir ifade vardı yüzünde.</p>

  <p>Bili daha rahat nefes almaya başladı. Kapıyı açmaya yeltenerek yeni bir hareket yapmaktansa bu anı uzatmaya karar verdi. İkisi de birbirlerine kuşkuyla bakıyorlardı.</p>

  <p>Birden dışardan bir feryat duyuldu. "Anne? Bili? Neler oluyor?</p>

  <p>Neden konuşmuyorsunuz, neden bağırmıyorsunuz?"</p>

  <p>- Dinleniyoruz, dedi Bili. Bu açıklamanın yeterli olup olmadığını bilmiyordu. Lizzie'ye yeterli gelmişti ki, "Peki" dedi dışardan.</p>

  <p>- Uyuşturucu mu kullanıyor? diye sordu Lizzie'nin annesi.</p>

  <p>- Hayır. Aman Tanrım, bunu da nereden çıkardınız? Kesinlikle kullanmıyor.</p>

  <p>- Öyleyse bütün olanlar neden? Beni buraya hapsetmek, konuşmak istediğini söyleyip saçmalamak?..</p>

  <p>- Sanırım sizi özlüyor, dedi Bili yumuşak bir sesle.</p>

  <p>- Olanlardan sonra çok daha fazla özleyecek, dedi Bayan. Duffy. Bill, kadını anlamak istiyordu. Uzun süre ona baktı. Genç, ince biriydi. Kendi annesiyle aynı kuşaktan değildi. Kaftana benzeyen bol bir elbise giymiş, boynuna da kristal boncuklardan bir kolye takmıştı. New Age'ler gibi giyinmiş olmasına karşın onlar gibi sandaletleri yoktu, saçlarını uzatıp salmamıştı. Saçları Lizzie'ninkiler gibi kıvırcıktı, aralarından beyazlar görünüyordu. Kurumuş gözyaşları olmasa bir partiye gidiyor gibiydi. Zaten eve hapsedilmeden önce yapmak üzere olduğu şey de buydu.</p>

  <p>- Birbirinizden uzaklaşmanıza üzülüyordu sanırım. Kaftanlı kadından bir homurtu duyuldu. Biliyorsunuz, uzakta oturuyorsunuz, filan. Ondan.</p>

  <p>- Bana kalırsa yeteri kadar uzak değiliz. Kızımdan tek istediğim gelip beni karşılaması sonra da birlikte bir içki içmekti. O ise istasyona taksiyle gelip ısrarla beni buraya sürükledi. "Chester'in sergisine gidiyorum, ancak kısa bir süre için gelirim" dedim... Zavallı Chester nerelerde olduğumu sanıyordur kim bilir...</p>

  <p>- Chester kim?</p>

  <p>- Arkadaşım. Tanrım, sadece arkadaşım. Bana yakın oturan biri, bir sanatçı. Hep birlikte Dublin'e geldik. Başıma bir şey mi geldi diye merak içindedirler.</p>

  <p>- Kızınızın evinde olacağınızı düşünüp buraya gelmezler mi?</p>

  <p>- Yok canım. Nereden akıllarına gelsin?</p>

  <p>- Dublin'de oturan bir kızınız olduğunu bilmiyorlar mı?</p>

  <p>- Evet, belki. Üç çocuğum olduğunu bilseler bile her dakika onlardan bahsedip kafa şişirmem. Elizabeth'in nerede oturduğunu filan hiç bilmezler.</p>

  <p>- Peki ya diğer arkadaşlarınız? Gerçek arkadaşlarınız?</p>

  <p>- Benim gerçek arkadaşlarım bunlar işte, dedi sert bir sesle.</p>

  <p>- içerde neler oluyor. İyi misiniz? diye sordu o sırada Lizzie.</p>

  <p>- Bizi biraz bırak, Lizzie, dedi Bili.</p>

  <p>- Tanrı adına yemin ederim ki bunu sana ödeteceğim, diye seslendi Lizzie'nin annesi.</p>

  <p>- Nerede kalıyorlar yani arkadaşlarınız?</p>

  <p>- Bilmiyorum. Asıl sorun da bu işte. Açılışa gider, nasıl gidiyor bakar, sonra Harry'yi bulursak ona gideriz, diye konuşmuştuk. Harry büyük bir çiftliğin ambarında oturur. Daha önce bir kez orada kalmıştık. O da olmazsa Chester'in bildiği B&amp;B'ler<a href="../Text/Section0002.xhtml#n12" id="n12d"><sup>[12]</sup></a> var.</p>

  <p>- Chester polise haber vermiş midir sizce?</p>

  <p>- Neden yapsın?</p>

  <p>- Sizi merak ettiği için.</p>

  <p>- Polise mi?</p>

  <p>- Evet. Geleceğim deyip gitmediğinizi görünce...</p>

  <p>- Sergide rastladığım birilerinin peşine takıldığımı sanıyordur. Belki, sergiye gelmeye zahmet bile etmediğimi düşünür. Beni asıl deli eden de bu ya...</p>

  <p>Bill'in içi rahatlamıştı, derin bir nefes aldı. Lizzie'nin annesi kapılıp giden, rüzgârla sürüklenenlerdendi. Merak edip arayacak kimsesi yoktu. Demek ki sarışın, kaftanlı bir kadım arayan polis arabaları yollara dökülmemişti, Lizzie de geceyi polis karakolunda geçilmeyecekti.</p>

  <p>- Onu içeri alalım mı? Ne dersiniz? Sanki ortak sorunlarıymış havasını vererek.</p>

  <p>- Eskisi gibi hiç konuşmamaktan, ilişkimizin bozuk olmasından, kaçıp gitmemden söz edecek mi?</p>

  <p>- Hayır, onu bana bırakın. Söz etmemesini sağlarım.</p>

  <p>- Peki öyleyse. Yalnız bana yaptıklarından sonra bir şey olmamış gibi davranmamı bekleme.</p>

  <p>- Hayır, ne kadar kızsanız haklısınız. Kapıya yöneldi. Lizzie, karanlık koridorun bir köşesine büzülmüş oturuyordu. Ah, Lizzie! dedi Bili sanki beklemediği, ama görmekten çok mutlu olduğu bir misafirle karşılaşmış gibi, içeri gir lütfen. Hepimize çay yapmaya ne dersin?</p>

  <p>Lizzie annesine bakmamaya gayret ederek doğru mutfağa koştu.</p>

  <p>- Baban olanları duyunca kim bilir ne yapacak... diye seslendi annesi.</p>

  <p>- Bayan Duffy, çayınız sütlü ve şekerli mi olsun? diye araya girdi Bili.</p>

  <p>- Ne süt ne şeker... Teşekkür ederim.</p>

  <p>- Bayan Duffy'ye sade bir çay, diye seslendi Bili, hizmetkârlara seslenircesine. Sonra o küçük apartman dairesini toplamaya başladı. Bir süre olağandışı bir yaşantıya şahit olan odayı tekrar eski haline getirmek için eğrilmiş yatak başını düzeltti, yere düşen bibloları kaldırdı. Birlikte olmaları imkânsız gibi görünen o garip üçlü biraz sonra oturmuş çay içiyordu.</p>

  <p>- Bir kutu kurabiye almıştım, dedi Lizzie gururla. Üstü ekose desenli bir kutu çıkarttı.</p>

  <p>- Çok pahalı bisküviler, bir servet ödemiş olmalısın, dedi Bili hayretler içinde.</p>

  <p>- Annem bende kalacağı için aldım. Ona ikram etmek için...</p>

  <p>- Hiçbir zaman sende kalacağım demedim. Bu senin fikrindi. Ne fikirmiş ama...</p>

  <p>- Neyse ki teneke kutudalar. Uzun süre dayanırlar, dedi Bili. Lizzie'nin annesi birden Bill'e dönerek, "Sen biraz geri zekâlı filan mısın?" dedi aniden.</p>

  <p>- Sanmıyorum. Neden sordunuz?</p>

  <p>- Böyle bir zamanda kurabiyelerden söz etmenden. Ben de senin durumu idare edeceğini sanmıştım.</p>

  <p>- Bağırmak çağırmak, ilişki bozukluğu gibi istemediğiniz konulan açmaktansa böylesi daha iyi değil mi? Bili bu kadar haksızlığa dayanamıyordu.</p>

  <p>- Hayır değil. Bana kalırsa delilik derim. Sen de onun kadar delisin anlaşılan. Tımarhanedeymişim de haberim yokmuş!..</p>

  <p>Kadının gözleri hızla kapıya ve kapının yanında duran çantasına gidip geldi. "Kaçacak mı" diye düşündü Bili. Neyin daha iyi olacağını bilemiyordu. Belki de bu kadar yol kat ettikten sonra biraz daha ileri gitmek, iş sonuna kadar götürmek gerekiyordu. Lizzie annesine içindekileri döker, annesi de ya söylediklerini kabul eder ya da reddederdi. Babası hep "Bekle, gör" derdi. Bill'e göre bu yanlış bir tutumdu. Beklenecek ne vardı? Ne göreceklerdi? Oysa babası her seferinde sonuçtan memnun göründüğüne göre belki de dediğinde bir doğruluk payı vardı.</p>

  <p>Lizzie kurabiye yiyordu. "Harika" dedi, "Halis tereyağıyla yapılmış oldukları belli." Küçük bir çocuktan farksızdı. Öyle tatlıydı ki...Annesi neden ona bu gözle bakamıyordu?</p>

  <p>Bili bir Lizzie'ye bir annesine bakıyordu. Annenin yüz ifadesinin yumuşamaya başladığını hissedince yanılmamış olmayı temenni etti.</p>

  <p>- Biliyor musun, yalnız bir kadın için hayat çok zor, Lizzie, diye söze başladı.</p>

  <p>- Yalnız olman gerekmiyordu ki Anneciğim. Hepimiz yanında olabilirdik. Ben, babam, John ve Kate, hepimiz...</p>

  <p>- Öyle bir evde yaşayamazdım. Bütün gün hapsedilmişim gibi oturup bir adamın maaş getirmesini bekleyerek. Ayrıca baban maaşım aldıktan sonra eve gelmezdi. Onun yerine yarışlara giderdi. Şimdi Galway'de yaptığı gibi.</p>

  <p>- Yine de bizi bırakıp gitmek zorunda değildin.</p>

  <p>- Buna mecburdum. Aksi halde katil olacaktım, birini öldürecektim. Ya kendimi ya seni ya da onu. Bazen rahat bir nefes alabilmek için uzaklaşmak şart olur.</p>

  <p>- Ne zaman gittiniz? diye sordu Bili konuşmaya dahilmiş gibi. Sanki trenlerin kaçta kalktığını soruyordu.</p>

  <p>- Bilmiyor musun? Herkesi bırakıp kaçan korkunç cadının hikâyesini bütün ayrıntılarıyla sana anlatmadı mı?</p>

  <p>- Hayır, bilmiyorum. Şu ana kadar gittiğinizi bile bilmiyordum. Bay Duffy'yle arkadaşça ayrıldığınızı, çocukların da kendi hayatlarını yaşadıklarını düşünüyordum. Bana çok olgun bir davranış, her ailenin uygulaması gereken bir yaklaşım gibi geliyordu.</p>

  <p>- Her aile derken ne demek istiyorsun? dedi annesi kuşkuyla.</p>

  <p>- Ben annemle, babamla ve özürlü ablamla oturuyorum. O evde veya en azından eve çok yakın bir yerde oturmazsam olmayacakmış gibi geliyor. Bu bakımdan Lizzie'nin ailesinin böyle özgür davranması, hoşuma gidiyordu... sizlere adeta gıpta ediyordum. O denli içtendi ki, rol icabı olmadığı belliydi.</p>

  <p>- Çekip gidebilirsin, dedi Lizzie'nin annesi.</p>

  <p>- Belki, ama içim rahat etmez.</p>

  <p>- Bir tek hayatın var. Bunu unutma. İkisi de Lizzie'nin varlığını unutmuş gibiydiler.</p>

  <p>- Doğru. Belki daha fazla hayatımız olsa bu kadar suçluluk duymazdım.</p>

  <p>Lizzie konuşmalara katılmak için, "Hiç mektup yazmıyorsun, hiç haberleşmiyoruz" dedi.</p>

  <p>- Yazacak ne var, Lizzie? Arkadaşlarımı tanımazsın. Ben de seninkileri bilmem. Ne John'un ne de Kate'in arkadaşlarını tanımam. Her dakika görüşmesek bile hepinizi seviyorum, iyi olmanızı istiyorum. Birden sustu. Sanki bunca şeyi söylediğine şaşmış gibiydi.</p>

  <p>Lizzie ikna olmamıştı. "Bizi gerçekten sevseydin görmeden duramazdın. Evimi görünce gülmezdin. Benimle kalmak fikrini komik bulmazdın. Sevseydin böyle davranamazdın."</p>

  <p>Bili, "Sanırım Bayan Duffy demek istiyor ki..." diye araya girdi.</p>

  <p>- Tanrı aşkına bana Bernie de. Bili o kadar şaşırdı ki ne diyeceğini unuttu. Hadi devam et. Benim ne demek istediğimi açıklayacaktın... Ne demek istiyorum sence?</p>

  <p>- Sanırım Lizzie'nin sizin için çok önemli biri olduğunu, ancak hayatın sizi biraz uzaklaştırdığım, West Cork'ta oturunca sık görüşmenin imkânsız olduğunu söylemek istiyorsunuz. Bir de dün akşam burada kalmama nedeninizin arkadaşınız Chester'in sergisi olduğunu, arkadaşınıza destek olmak istediğinizi... Böyle demek istemiyor muydunuz? Yüzünde büyük bir merakla, karşısındaki iki kadına bakıyordu. "Ne olur polis çağırmasın, 'Lizzie'yle hayatım boyunca bir daha görüşmeyeceğim' demesin, ne olur. 'Evet gerçekten bunları demek istiyordum' desin."</p>

  <p>- Biraz söylediklerine benzer bir şeyler demek istemiştim, diye onayladı Bernie. Biraz... "Yine de hiç yoktan iyidir" diye düşündü Bill. "Lizzie anahtarı dışarı attığında hayatın çok kısa olduğunu, zamanın çok çabuk geçtiğini, sizi yakından tanımaya fırsat bulamamaktan korktuğunu söylemek istiyordu. Kaybolan zamanı yakalamak istiyordu, değil mi, Lizzie?"</p>

  <p>- Evet, öyle, dedi Lizzie hızlı hızlı başını sallayarak.</p>

  <p>- Evet ama, Tanrı aşkına, adınız her neyse...</p>

  <p>- Bili, diye yanıtladı yardımcı olmak için.</p>

  <p>- Evet. Bili, beni kandırıp buraya getirmek sonra da üstüme kapıyı kilitlemek akıllı birinin yapacağı iş değil.</p>

  <p>- Ben seni kandırmadım ki... Seni taksiye bindirebilmek için Bill'den borç aldım, kurabiye, domuz salamı, tavuk ciğeri ve sherry aldım. Yatağımı senin için hazırladım. Burada kalmam o kadar istiyordum ki... Bu da mı yanlış? Fazla bir şey mi istemiş oluyorum?</p>

  <p>- Ama ben kalamazdım. Bernie Duffy'nin sesi gittikçe yumuşuyordu.</p>

  <p>- Yarın gelirim, diyebilirdin. Onun yerine sadece güldün. Gülmekle yetindin. Ben de buna dayanamadım, sen de gittikçe hiddetlenerek korkunç şeyler söylemeye başladın.</p>

  <p>- Normal bir şekilde konuşmuyordum, çünkü karşımda normal biri yoktu. Beni gerçekten sarstın, Lizzie. Aklım kaçırmandan korktum. Durmadan, kendini altı yıldır yapayalnız, yolunu kaybetmiş gibi hissettiğini söylüyordun...</p>

  <p>- Doğruyu söylüyordum.</p>

  <p>- Ben gittiğimde on yedi yaşındaydın. Baban, onunla Galway'e gitmem önerdi. Ama sen istemedin... Dublin'de yalnız yaşayacak yaşta olduğunu ısrarla söylüyordun. Yanılmıyorsam bir kuru temizlemecide çalıştın. Kendi param kazanıyordun, istediğin hayatı yaşıyordun. En azından böyle söylüyordun.</p>

  <p>- Döneceğini umduğum için gitmedim, kaldım.</p>

  <p>- Nereye döneceğimi? Buraya mı?</p>

  <p>- Hayır, evimize. Hatırlarsan babam bir yıl boyunca evimizi satmadı.</p>

  <p>- Hatırlıyorum. Sattığında son kuruşuna kadar at yarışlarında oynadığını da unutmadım.</p>

  <p>- Neden dönmedin, Anne?</p>

  <p>- Geride dönecek ne vardı ki? Baban sadece at yarışlarıyla ilgileniyordu. John İsviçre'deydi. Kate New York'taydı sen de kendi arkadaşlarınla geziyordun.</p>

  <p>- Ben seni bekliyordum, Anne.</p>

  <p>- Hayır doğru değil, Lizzie. Her şeyi kendi istediğin gibi baştan yazamazsın. Öyleyse sen neden bana mektup yazıp gerçek hislerini açıklamadın?</p>

  <p>Bir sessizlik oldu.</p>

  <p>- Benden yalnızca iyi vakit geçirdiğimi duymak isterdin, ben de hep eğlendiğimi söyledim. Kartlarda, mektuplarda... Yunanistan'a gidişimden, Achill Adası'ndan söz ettim. Bana kızarsın diye geri dönmeni nasıl beklediğimi sana yazamadım. Bundan söz etmekten çekindim...</p>

  <p>- Beni kaçırıp hapsetmenden bin kere daha iyi olurdu...</p>

  <p>- West Cork'ta, oturduğunuz yer nasıl, güzel mi? Bili ilgi doluydu. Bana hep çok güzel bir yermiş gibi gelir. Özellikle sahilinin resimlerinden...</p>

  <p>- Çok değişik bir yerdir. Orada yaşayanlar hep özgürlük peşinde olan, toprakla iç içe bir yaşam biçimine geri dönen insanlardır. Bir de sanatçılar, ressamlar, seramikçiler gibi duyguları, sözcüklerin dışında bir yol seçerek ifade edenler...</p>

  <p>- Siz de herhangi bir sanat dalıyla uğraşıyor musunuz... Bernie? Baykuş gibi ve ilgi doluydu. Kadının sorularından alınması söz konusu değildi.</p>

  <p>- Hayır uğraşmıyorum. Ama sanatçılara ve sanat yaşamı yoğun olan kentlere hep yakınlık duymuşumdur. Bir yerde kımıldamadan yaşamaya zorlanırsam içim tıkanır. Bu nedenle dünden beri başıma gelenler...</p>

  <p>Bili hemen konuyu değiştirmek istedi. "Kendi evinizde mi, yoksa Chester'le mi oturuyorsunuz?"</p>

  <p>- Aman Tanrım, hayır, tıpkı kızı gibi neşe içinde bir kahkaha attı. Yok canım. Chester homoseksüel. Vinnie'yle yaşar. Hayır, hayır. Onlar sadece en yakın arkadaşlarım. Dört mil uzakta otururlar. Yok canım, benim bir odam var, daha doğrusu bir stüdyom. Zamanında büyük bir malikânenin bahçesinde ufak bir evmiş.</p>

  <p>- Güzel bir yere benziyor. Denize yakın mı?</p>

  <p>- Tabii. Her yer denize yakın. Çok hoş bir yerdir. Ben oraya âşığım. Altı yıldır oradayım, artık kendimi West Cork'un bir parçası gibi hissediyorum.</p>

  <p>- Peki, yaşamınızı sürdürecek parayı nereden buluyorsunuz, Bernie? Çalışıyor musunuz?</p>

  <p>Lizzie'nin annesi çok bayağı bir gürültü çıkarmış gibi yüzüne bakarak, "Anlamadım?" dedi.</p>

  <p>- Lizzie'nin babası para vermediyse hayatınızı kazanmak zorunda kalmış olmalısınız demek istedim. O kadar. Söylediğini geri almaya niyetli görünmüyordu.</p>

  <p>Lizzie, "Bankada çalıştığı için para kazanmak konusunda saplantısı vardır, Anneciğim" dedi özür dilercesine.</p>

  <p>Birden Bill'in sabrı taştı. Geceyarısı bu evde oturmuş iki delinin arasını bulmaya çalışırken sanki garip olan kendisiymiş gibi davranmalarından, bir yerde çalışmasının, faturaları ödemesinin, kurallara uygun davranmasının acayiplik olarak algılanmasından bıkkınlık duydu. "Yetti artık" diye düşündü. "Ne halleri varsa görsünler..." O, evine, can sıkıcı evine ve hüzünlü ailesine geri dönecekti.</p>

  <p>"Nasılsınız", "Ne güzel binalar" ve "kırmızı karanfil" demeyi öğrense de hiçbir zaman uluslararası bankacılığa transfer olamayacağım biliyordu. Bencilleri değiştirmeye kalkmayacak, onların insanların iyi taraflarını görmeleri için çaba sarfetmekten de vazgeçecekti. Birden, gözlerinde ve burnunda hiç tanımadığı bir kıpırtı hissetti. Ağladı ağlayacaktı...</p>

  <p>İki kadın aynı anda Bill'in yüzündeki değişikliği gördüler. Sanki onları dışlamış, aralarından ayrılmıştı.</p>

  <p>- Soruna istemeden güldüm, dedi Lizzie'nin annesi. Tabii ki para kazanmam gerekiyor. Stüdyomun bulunduğu evin işlerine yardım ediyorum. Anlarsın ya... Temizlik, biraz ev işi gibi... Davet verdiklerinde de şeye... sonra ortalığı toplamaya yardım ediyorum. Eskiden beri ütü yapmaya bayılırım. Bütün ütüyü ben yapıyorum. Karşılığında kira ödemiyorum. Biraz da cep harçlığı veriyorlar.</p>

  <p>Lizzie kulaklarına inanamadan annesinin yüzüne bakıyordu. Sanatla iç içe yaşanan hayat bu muydu? Ünlüler ve zenginlerle haşır neşir olmak, playboylarla ve İrlanda'nın güneybatısında sayfiye evleri olan sosyeteyle görüşmek bu muydu? Annesi hizmetçiydi.</p>

  <p>Bili yeniden kendine hâkim olmuştu. "Ne kadar doyurucu bir hayat..." dedi. "İki tür yaşamın en iyi taraflarında da yararlanıyor olmalısınız. Sofraya ne yemek koyayım diye bir derdiniz olmadan hem güzel bir eviniz var hem de bağımsızsınız."</p>

  <p>Kadın acaba alay mı ediyor diye Bill'e baktı. Ama hayır, yüzünde alaylı bir ifadenin izi yoktu. Bir süre sonra, "Evet" dedi Bernie Duffy. "Tam söylediğin gibi."</p>

  <p>Bili, "Lizzie'nin kavgayı yeniden alevlendirecek bir şey söylemesine engel olacak yeni bir konu bulmalıyım" diye düşündü. "Havalar biraz güzelleşince belki Lizzie'yle sizi ziyarete geliriz. Benim çok hoşuma gider. Otobüsle Cork City'ye gelir orada aktarma yaparız." Geç kalınmış bir görevden söz eder gibi, çocuksu, içten ve sahiplenici bir tavrı vardı.</p>

  <p>- Siz... ikiniz... yani sen Lizzie'nin erkek arkadaşı mısın?</p>

  <p>- Evet. İki sene sonra yirmi beş yaşına gelince evleneceğiz. İtalya'da iş bulmak istiyoruz, İtayanca öğrenmek için ikimiz de gece kurslarına gidiyoruz.</p>

  <p>- Evet, daldan dala atlarken bundan da söz etmişti, dedi Bernie.</p>

  <p>- Evleneceğimizden mi? Bill'in sesi mutluluk doluydu.</p>

  <p>- Hayır. İtalyanca öğrendiğinden. "Al sana bir delilik daha" diye düşündüm. Söylenecek fazla bir şey kalmamıştı. Bili, olağan bir misafirlikten sonra evine dönmek üzere izin isteyen biri gibi, "Bernie, saatin ne kadar geç olduğunu fark etmişsinizdir... Bu saatte otobüsler işlemez. Otobüs olsa bile artık arkadaşlarınızı bulmak çok zor. Bu bakımdan geceyi burada geçirmenizi öneriyorum. Tabii isterseniz. Anahtar kapının üstünde olacak... İkiniz de güzel bir uyku çekip dinlendikten sonra yarın sabah güzel güzel vedalaşırsınız. Biz herhalde gelecek yazdan önce görüşemeyeceğiz. O zaman Lizzie ile West Cork'a ziyaretinize gelmeyi çok isteriz.</p>

  <p>- Gitme, diye yalvardı Bernie. Gitme. Senin yanında sakin. Sen kapıdan çıkar çıkmaz, nasıl terk edilmiş olduğunu anlatmaya, bağırmaya başlayacak.</p>

  <p>- Kesinlikle hayır. Bundan sonra asla öyle davranmayacağından emin olun. Sesi ikna ediciydi. Lizzie lütfen annene anahtarı verir misin? Bernie anahtar sizde kalsın. Böylece istediğiniz gibi girip çıkacağınızdan kuşkunuz olmaz.</p>

  <p>- Sen nasıl eve döneceksin? Lizzie merakla sordu. Şaşkınlıkla genç kıza baktı. Eskiden geceyarısı evine yürüyerek gitse bile hiç aldırmaz, soru sormazdı.</p>

  <p>- Yürürüm. Yıldız dolu güzel bir gece. İki kadın da ona bakıyordu. İçinden bir şey daha eklemek, bu huzur dolu anı biraz daha uzatmak geçti. Dün akşam kursta Signora bize hava durumuyla ilgili şeyler öğretti. "Ne kadar güzel bir yaz oldu" demeyi... "E’ stata una magnified estate."</p>

  <p>- Ne güzel, dedi Lizzie. E' stata una magnifica estate, diye ardından kusursuz bir telaffuzla tekrarladı.</p>

  <p>- Aferin sana. Bir kerede kaptın bile. Bizler ise durmadan tekrarlamak zorunda kaldık. Bill'in sesinden ne kadar etkilendiği belli oluyordu.</p>

  <p>- Eskiden beri belleği çok güçlüdür. Küçücük bir kızken bile... Elizabeth bir kere duyduğu bir şeyi hiç unutmazdı. Bernie'nin kızma bakışı gurur doluydu.</p>

  <p>Bill'in içi rahatlamış gibiydi. Eve dönerken yolda, birçok engelin eskisi kadar korkunç görünmediğini düşünüyordu. Kızına bir banka memurunu layık görmeyecek West Cork'lu yüksek sınıftan bir anneden çekinmesine gerek yoktu artık. Lizzie'ye göre fazla sıkıcı olmaktan da çekinmesine gerek kalmamıştı. Lizzie'nin en büyük gereksinimi sevilmek ve kendini güvende hissetmekti. Bili ise her ikisini verebilecek durumdaydı. Önlerinde başka sorunlar vardı. Lizzie'nin kısıtlı bir bütçeyle yaşamayı öğrenmesi gerekecekti. Para harcama konusundaki tutumunu değiştirmesi ve her istediğinin anında gerçekleşmesini beklememeyi öğrenmesi gerekecekti. Her şeyi daha mantıklı bir çerçeveye oturtmasını sağlamak Bill'e düşüyordu. Bir de Lizzie'yi çalışmaya yönlendirmek. .. Aptal annesinin başkasının ev işini yaparak para kazandığını görmek Lizzie'yi amaçlarını değiştirmeye yöneltebilirdi.</p>

  <p>Bundan sonra bazı yaklaşımlar değişeceğe benziyordu.</p>

  <p>Belki bir gün Galway'e babasını ziyarete bile giderlerdi. Bir ailesi olduğunu düşünür, böyle bir bilince varırsa belki numara yapmaktan, elinde olmayan şeylerin peşinden koşmaktan vazgeçerdi. Ayrıca yakında Bili ailesinin bir parçası olacaktı.</p>

  <p>Bili, gecenin içinde, taksi arayan insanların ve yanından dolu geçen arabaların arasında ilerliyordu. O insanların hiçbirine gıpta etmediğini düşündü. "Ne kadar şanslıyım" diyordu kendi kendine. "Etrafımda benden bir şeyler bekleyen, bana dayanan çok kişi olabilir, ama bunun neresi kötü? Bu, sadece benim güvenilecek, bir şeyler beklenebilecek türden bir insan olduğumu kanıtlıyor, o kadar. Belki yıllar sonra oğlum da tıpkı benim babama baktığım gibi bana acıyarak bakacak, ama zarar yok. Bu, oğlumun beni anlayamadığını kanıtlamaktan başka bir anlam taşımayacak...</p>
</body>
</html>
