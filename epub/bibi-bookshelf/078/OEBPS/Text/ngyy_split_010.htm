<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office" xmlns:w="urn:schemas-microsoft-com:office:word">
<head>
  <meta content="Word.Document" name="ProgId" />
  <meta content="Microsoft Word 15" name="Generator" />
  <meta content="Microsoft Word 15" name="Originator" />
  <link href="../Text/filelist.xml" rel="File-List" />
  <link href="../Misc/preview.wmf" rel="Preview" />
  <link href="ngyy_dosyalar/editdata.mso" rel="Edit-Time-Data" /><!--[if !mso]>
<style>
v\:* {behavior:url(#default#VML);}
o\:* {behavior:url(#default#VML);}
w\:* {behavior:url(#default#VML);}
.shape {behavior:url(#default#VML);}
</style>
<![endif]-->
  <!--[if gte mso 9]><xml>
 <o:DocumentProperties>
  <o:Author>Selim SIR</o:Author>
  <o:LastAuthor>Selim SIR</o:LastAuthor>
  <o:Revision>21</o:Revision>
  <o:TotalTime>3813</o:TotalTime>
  <o:Created>2015-07-26T00:58:00Z</o:Created>
  <o:LastSaved>2015-09-09T20:18:00Z</o:LastSaved>
  <o:Pages>394</o:Pages>
  <o:Words>80469</o:Words>
  <o:Characters>458676</o:Characters>
  <o:Lines>3822</o:Lines>
  <o:Paragraphs>1076</o:Paragraphs>
  <o:CharactersWithSpaces>538069</o:CharactersWithSpaces>
  <o:Version>15.00</o:Version>
 </o:DocumentProperties>
 <o:OfficeDocumentSettings>
  
 </o:OfficeDocumentSettings>
</xml><![endif]-->
  <link href="../Text/item0008.xml" rel="dataStoreItem" target="ngyy_dosyalar/props009.xml" />
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  <w:View>Print</w:View>
  <w:Zoom>134</w:Zoom>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:Compatibility>
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="false"
  DefSemiHidden="false" DefQFormat="false" DefPriority="99"
  LatentStyleCount="371">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin:0cm;
        mso-para-margin-bottom:.0001pt;
        mso-pagination:widow-orphan;
        font-size:10.0pt;
        font-family:"Times New Roman",serif;}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre" link="blue" vlink="purple" xml:lang="TR">
  <div class="wordsection">
    <p class="calibre1"><span class="font1"><span class="calibre3"><br class="calibre5" clear="all" id="calibre_pb_9" />
    <a class="pcalibre pcalibre1" id="bookmark13"></a></span></span></p>

    <p class="calibre1"><span class="font1"><span class="calibre3"><span>&nbsp;</span></span></span></p>

    <p class="calibre11"><a class="pcalibre pcalibre1" id="_Toc428116179"><span class="font1"><span class="calibre3">BEŞ</span></span></a></p>

    <p class="calibre1"><span class="font1"><span class="calibre3">Lamba, meşale, el feneri ve mum taşıyan insanlar karanlığın içinde süzülerek yanlarından geçiyordu. Richard’ın aklına belgesellerde gördüğü, okyanusun içinde parıldayarak hızla hareket eden balık sürüleri geldi... gözlerini kullanmayı unutmuş şeylerin mesken edindiği derin sular.</span></span></p>

    <p class="calibre1"><span class="font1"><span class="calibre3">Richard derili kadını yukarı çıkan, kenarları metalle çevrili taş basamaklarda takip etmeye devam etti. Bir Metro istasyonundaydılar. Bir ızgaradan geçmek için sıraya girmiş insanlara katıldılar; yaklaşık otuz santim kadar aralık olan ızgara, kaldırıma giden kapıyı ortaya çıkarıyordu.</span></span></p>

    <p class="calibre1"><span class="font1"><span class="calibre3">Hemen önlerinde iki genç oğlan vardı ve her birinin bileğine birer ip bağlanmıştı. Formaldehit kokan, solgun, kel bir adam ipleri tutuyordu. Onların hemen önünde de kır sakallı&nbsp;bir adam bekliyordu, adamın omzunda siyah-beyaz bir yavru kedi oturmaktaydı. Kedi kendini temizledi, büyük bir dikkatle adamın kulağını yaladı, sonra da kıvrılıp uykuya daldı.&nbsp;Sıra yavaş ilerliyordu, en öndeki şekiller ızgara ile duvar arasından birer birer süzülüp gecenin içinde kayboluyordu.&nbsp;”Neden pazara gidiyorsun Richard Mayhew?” diye sordu derili kadın alçak bir sesle. Richard onun aksanım hâlâ çıkaramıyordu: Kadının Afrikalı ya da Avustralyalı olduğundan -ya&nbsp;da belki daha egzotik ve meçhul bir yerden geldiğinden şüphe etmeye başlıyordu.</span></span></p>

    <p class="calibre1"><span class="font1"><span class="calibre3">“Orada karşılaşmayı umduğum arkadaşlarım var. Eh, aslında bir arkadaşım var. Bu dünyadan fazla insan tanımıyorum. Bir bakıma Anaesthesia’yı tanımaya başlamıştım, ama...” dedi ve sesi gitti. Şu ana kadar dile getirmeye cesaret&nbsp;edemediği o soruyu sordu. “O öldü mü?”</span></span></p>

    <p class="calibre1"><span class="font1"><span class="calibre3">Kadın omuz silkti. “Evet. Ya da. Öyle sayılır, inanıyorum ki, senin pazara yapacağın ziyaret onun kaybını değerli kılacaktır.”</span></span></p>

    <p class="calibre1"><span class="font1"><span class="calibre3">Richard titredi. “Öyle olacağını sanmam,” dedi. Kendini boş ve hepten yalnız hissediyordu. Sıranın başına yaklaşıyorlardı. “Sen ne yapıyorsun?” diye sordu.</span></span></p>

    <p class="calibre1"><span class="font1"><span class="calibre3">Kadın gülümsedi. “Kişiye özel fiziksel servis satıyorum.”</span></span></p>

    <p class="calibre1"><span class="font1"><span class="calibre3">“Ah,” dedi Richard. “Ne tür bir ‘kişiye özel fiziksel servis’ bu?” diye sordu.</span></span></p>

    <p class="calibre1"><span class="font1"><span class="calibre3">“Bedenimi kiraya veriyorum,” dedi, ama ayrıntıya girmedi.</span></span></p>

    <p class="calibre1"><span class="font1"><span class="calibre3">“Ah.” Bunu kurcalayamayacak, ne demek istediğini açıklaması için ona baskı yapamayacak kadar bitkindi; gerçi bir fikri vardı. O sırada geceye doğru adım attılar. Richard geriye baktı. İstasyondaki levhada KNIGHTSBRIDGE yazıyordu.&nbsp;Gülümsesin mi, kederlensin mi, bilemedi. Sabahın ilk saatleriymiş gibiydi. Richard saatine baktı ve dijital kadranın tamamen boş olduğunu fark edince şaşırmadı. Belki pili bitmişti&nbsp;ya da, Richard’a göre, onun alışık olduğu türden zamanla&nbsp;Aşağı Londra’daki zamanın sadece uzaktan tanışıyor olması&nbsp;daha muhtemeldi. Richard bunu umursamadı. Saati çıkarıp&nbsp;en yakındaki çöp kutusuna attı.</span></span></p>

    <p class="calibre1"><span class="font1"><span class="calibre3">Tuhaf insanlar yoldan karşıya akın ediyor ve karşılarındaki çift kanatlı kapıdan geçip gidiyorlardı. “Orası mı?” dedi şok olmuş bir şekilde.</span></span></p>

    <p class="calibre1"><span class="font1"><span class="calibre3">Kadın başıyla onayladı. “Orası.”</span></span></p>

    <p class="calibre1"><span class="font1"><span class="calibre3">Büyük bir yapıydı ve binlerce yanan ışıkla kaplıydı. Karşılarındaki duvarda duran dikkat çekici armalar, İngiliz Kraliyet Ailesi’nin çeşitli üyelerinden onaylı olarak, her türlü şeyi sattığını gururla ilan ediyordu. Londra’daki her meşhur mağazaya giren Jessica’nın peşinden giderek ayak ağrılı pek&nbsp;çok hafta sonu geçiren Richard, adı yazılı devasa tabelası olmasa da, onu hemen tanıdı. “Harrods mı?” diye sordu.</span></span></p>

    <p class="calibre1"><span class="font1"><span class="calibre3">Kadın başını salladı. “Sadece bu gecelik,” dedi. “Bir sonraki pazar herhangi bir yerde olabilir.”</span></span></p>

    <p class="calibre1"><span class="font1"><span class="calibre3">“Ama demek istediğim,” dedi Richard. “Harrods.” Geceleyin bu mekâna gizlice girmek kutsal olana saygısızlık gibiydi adeta.</span></span></p>

    <p class="calibre1"><span class="font1"><span class="calibre3">Yan kapıdan içeri girdiler. Ortam karanlıktı. Döviz bürosunu ve hediye paketleme bölümünü, güneş gözlüğü ve heykelcik satan karanlık mağazayı geçtikten sonra Mısır Odası’na adım attılar. Renk ve ışık, Richard’a bir dalga gibi çarptı. Yol arkadaşı ona döndü: Kedi gibi esnedi ve karamel rengi elinin tersiyle ağzının canlı pembeliğini örttü. Sonra gülümseyip, “Eh. Buradasın. Az çok sağ ve salim olarak. İlgilenmem gereken işler var. Sana uğurlar olsun,” dedi. Başını sertçe öne eğdi ve kalabalıkta süzülerek uzaklaştı.</span></span></p>

    <p class="calibre1"><span class="font1"><span class="calibre3">Richard karmaşanın içinde tek başına durmuş, hayran hayran seyrediyordu. Katıksız bir çılgınlıktı -buna hiç şüphe&nbsp;yoktu. Gürültülü, arsız, çıldırmış, ama pek çok açıdan da oldukça göz kamaştırıcıydı. İnsanlar tartışıyor, pazarlık ediyor,&nbsp;bağırıp çağırıyordu. Satıcılar tezgahlarına müşteri çekmek&nbsp;için çığırtkanlık yapıyor ve yüksek sesle kendi mallarının üstünlüğünü ilan ediyorlardı. Müzik çalıyordu -bir düzine&nbsp;farklı müzik, bir grup enstrüman tarafından bir düzine farklı şekilde çalınıyordu; çoğu uydurmaydı, o anda gelişiyordu ve inanılmazdı. Richard yemek kokularını alabiliyordu. Her&nbsp;türden yemek -köri ve baharat kokuları ağır basıyor gibiydi,&nbsp;onların altından da ızgara et ve mantar kokusu yayılıyordu.&nbsp;Mağazanın her yerine -gün boyunca parfüm, saat, esans ya&nbsp;da ipek eşarp satan tezgahların yanına ve hatta üstlerine- tezgahlar kurulmuştu. Herkes satın alıyordu. Herkes satış yapıyordu. Richard, kalabalığın içinde dolanmaya başlarken, pazardaki bağırış çağırışları dinledi.</span></span></p>

    <p class="calibre1"><span class="font1"><span class="calibre3">“Güzel taze düşler. Birinci sınıf kâbuslar. Hepsi bizde. Güzel kâbuslarınızı buradan alın.”</span></span></p>

    <p class="calibre1"><span class="font1"><span class="calibre3">“Silahlar! Kendinizi donatın! Kilerinizi, mağaranızı ya da yuvanızı savunun! Onları vurmak mı istiyorsunuz? Hepsi&nbsp;bizde. Hadi tatlım, buraya gel...”</span></span></p>

    <p class="calibre1"><span class="font1"><span class="calibre3">“Ivır zıvır!” diye bağırdı şişman ve yaşlıca bir kadın, o sırada onun pis kokulu tezgahının önünden geçmekte olan Richard’ın kulağına. “Hırdavat!” diye devam etti bağırmaya.&nbsp;”Çöp! Döküntü! Süprüntü! Moloz! Gelip alın! Tek parça ya&nbsp;da hasarsız hiçbir şey yok! Pislik, işkembe ve işe yaramaz bok&nbsp;yığınları! Onu istediğinizi biliyorsunuz.”</span></span></p>

    <p class="calibre1"><span class="font1"><span class="calibre3">Zırh giymiş bir adam trampet çalıyor ve, “Kayıp Eşyalar. Toplanın, toplanın, kendi gözlerinizle görün. Kayıp Eşyalar.&nbsp;Bulunmuş hiçbir eşyanız burada değil. Her şey doğru dürüst&nbsp;kaybolmuşluk garantilidir,” diye sesleniyordu tekdüze bir&nbsp;tonla.</span></span></p>

    <p class="calibre1"><span class="font1"><span class="calibre3">Richard kendinden geçmiş bir halde mağazanın kocaman salonlarında geziniyordu. Gece pazarında kaç kişi olduğunu&nbsp;tahmin bile edemiyordu. Bin? İki bin? Beş bin?</span></span></p>

    <p class="calibre1"><span class="font1"><span class="calibre3">Bir tezgaha dolu ve boş şişeler istiflenmişti; yukarılara uzanan yığında içki şişelerinden tutun da içinde tutsak bir cinden</span></span></p>

    <p class="calibre1"><span class="font1"><span class="calibre3">Bir başka pişen yemek kokusu daha etrafta süzüldü. Richard bir kedinin en iyi kısmını yeme önerisini geri çevirdiği andan itibaren -bunun kaç saat önce olduğunu hatırlayamıyordu- açlığını unutmayı başarmıştı, ama şimdi ağzının sulandığını ve düşünme süreçlerinin durma noktasına yaklaştığını fark ediyordu.</span></span></p>

    <p class="calibre1"><span class="font1"><span class="calibre3">Yaklaştığı bir sonraki yemek tezgahının başındaki sert saçlı kadın Richard’ın beline bile gelmiyordu. Richard onunla konuşmaya çalıştığında, kadın başını iki yana sallayıp parmağını dudaklarının üstünden geçirdi. Konuşamıyordu ya da&nbsp;konuşmuyordu ya da konuşmak istemiyordu. Richard, bir&nbsp;süzme peynirli, bir marullu sandviç ile ev yapımı gibi kokan&nbsp;ve görünen bir bardak limonata için işaret diliyle görüşmeler&nbsp;yaparken buldu kendini. Yemek tükenmezkalemine ve üstünde taşıdığını unuttuğu bir kibrit kutusuna mal oldu. Ufak&nbsp;tefek kadın bu alışverişte çok daha kârlı çıktığını düşünmüş&nbsp;olmalıydı ki, Richard yemeğini alırken, ona fazladan birkaç&nbsp;cevizli kurabiye verdi.</span></span></p>

    <p class="calibre1"><span class="font1"><span class="calibre3">Richard karmaşanın orta yerinde durdu; müziği dinliyor -birisi, Richard’ın bir sebep olmaksızın kolayca ayırt edebildiği, ‘Greensleeves’in şarkı sözlerini ‘Yakety-Yak’ın ezgisiyle&nbsp;söylüyordu- etrafında yayılan tuhaf pazarı izliyor ve sandviçlerini yiyordu.</span></span></p>

    <p class="calibre1"><span class="font1"><span class="calibre3">Son sandviçini de bitirdiğinde, daha demin yediği şeylerin tadının nasıl olduğuna dair hiçbir fikri olmadığını fark etti. Bunun üzerine yavaşlamaya karar verdi ve kurabiyeleri ağır ağır&nbsp;çiğnedi. Hemen bitmesin diye limonatayı yudum yudum içti.&nbsp;”Kuşa mı ihtiyacınız var bayım?” diye sordu çok yakından gelen neşeli bir ses. “Elimde ekin kargaları, kuzgunlar, kargalar&nbsp;ve sığırcıklar var. Güzel, akıllı kuşlar. Lezzetli ve akıllı. Nefis.”</span></span></p>

    <p class="calibre1"><span class="font1"><span class="calibre3">“Hayır, teşekkür ederim,” dedi Richard ve geriye döndü.</span></span></p>

    <p class="calibre1"><span class="font1"><span class="calibre3">Tezgahın yukarısındaki el boyaması levhada şöyle yazıyordu:</span></span></p>

    <p class="calibre1"><span class="font1"><span class="calibre3">İHTİYAR BAILEY’NİN KUŞLARI VE BİLGİSİ</span></span></p>

    <p class="calibre1"><span class="font1"><span class="calibre3">Her yandan fırlayan daha küçük diğer levhalar ise, ‘İSTİYOSUNUZ, BİLİYORUZ’ ve ‘DAHA TOMBUL SIĞIRCIK BULAMASINIZ!!!!!’ ve ‘EKİN KARGASI VAKTİ GELDİĞİNDE, İHTİYAR BAILEY’YE GİTME VAKTİDİR!!’ diye ilan ediyordu. Richard Londra’ya ilk geldiğinde gördüğü, Leicester&nbsp;Meydanı Metro Istasyonu’nun dışında duran adamı hatırladı;&nbsp;adamın omuzlarına astığı, önüne ve sırtına sarkan elboyaması, kocaman levha ‘Daha Az Protein, Yumurta, Et, Fasulye,&nbsp;Peynir ve Oturma Sayesinde Daha Az Şehvet’ diye uyarıda&nbsp;bulunuyordu.</span></span></p>

    <p class="calibre1"><span class="font1"><span class="calibre3">Kuşlar, televizyon anteninden örülmüş gibi görünen küçük kafeslerin içinde sıçrayıp kanat çırpıyorlardı. “Bilgi öyleyse?” diye devam etti ihtiyar Bailey satış konuşmasına ısınarak. “Çatı haritaları? Tarih? Gizli ve esrarengiz bilgi? Eğer ben bilmiyorsam, muhtemelen en iyisi onu unutmaktır. Ben böyle derim.” ihtiyar adam hâlâ tüylerle kaplı paltoyu giyiyordu&nbsp;ve hâlâ halat ve kordonlarla sarmalanmış bir haldeydi. Richard’a bakarak gözlerini kırpıştırdı, sonra boynundaki ipin&nbsp;ucuna bağlanmış gözlüğünü taktı. Gözlüğünün içinden Richard’ı dikkatle inceledi. “Dur bakayım... Seni tanıyorum. Sen&nbsp;Marquis de Carabas ile birlikteydin. Çatıda. Hatırladın mı?&nbsp;Hı? Ben İhtiyar Bailey. Beni hatırladın mı?” Elini uzatıp, Richard’ın elini şiddetle sarstı.</span></span></p>

    <p class="calibre1"><span class="font1"><span class="calibre3">“Aslında,” dedi Richard, “ben de Marquis’yi arıyordum. Bir de Door adındaki bir hanımı. Sanırım birlikte olma ihtimalleri var.”</span></span></p>

    <p class="calibre1"><span class="font1"><span class="calibre3">İhtiyar adam hafifçe hopladı; bu hareketiyle birlikte paltosundaki birkaç tüy kopunca, etraflarındaki çeşit çeşit kuşlardan bu olayı kınayan nahoş sesler yükseldi. “Bilgi! Bilgi!” diye ilan etti kalabalığa. “Gördün mü? Onlara söyledim. Çeşitlendirin, dedim. <i class="calibre4">Çeşitlendirin!</i> Ekin kargalarını sonsuza dek&nbsp;güveç için satamazsın -hem, kaynatılmış terlik gibi tatları&nbsp;var. Ve çok da aptallar. Muhallebi kadar kalın kafalılar. Hiç&nbsp;ekin kargası yedin mi?” Richard başını iki yana salladı. Her&nbsp;durumda, buna emin olabilirdi. “Bana ne vereceksin?” diye&nbsp;sordu ihtiyar Bailey.</span></span></p>

    <p class="calibre1"><span class="font1"><span class="calibre3">“Efendim?” dedi Richard, ihtiyar adamın bilinç akışında bir buz parçasından diğerine beceriksizce atlarken.</span></span></p>

    <p class="calibre1"><span class="font1"><span class="calibre3">“Eğer sana bilgi verirsem, karşılığında ne alacağım?”</span></span></p>

    <p class="calibre1"><span class="font1"><span class="calibre3">“Hiç param yok,” dedi Richard. “Az önce tükenmezkalemimi de verdim.”</span></span></p>

    <p class="calibre1"><span class="font1"><span class="calibre3">İhtiyar Bailey Richard’ın ceplerindeki eşyaları çıkarmaya başladı. “İşte,” dedi. “Bu!”</span></span></p>

    <p class="calibre1"><span class="font1"><span class="calibre3">“Mendilim mi?” diye sordu Richard. Pek temiz bir mendil değildi; son doğum gününde onu Maude Teyze’si hediye etmişti. İhtiyar Bailey mendili kavradı ve başının üstünde mutlu mutlu salladı.</span></span></p>

    <p class="calibre1"><span class="font1"><span class="calibre3">“Asla korkma delikanlı,” diye şarkı söyledi zafer kazanmış bir edayla. “Arayışın sona ermek üzere. Aşağıya git, o kapıdan&nbsp;geç. Onları bulursun. Seçmeler düzenliyorlar.” Harrods’ın geniş bir alana yayılmış Yiyecek Bölümleri’ni işaret ediyordu.&nbsp;Bir ekin kargası kötücül bir şekilde gakladı. “Seni ilgilendirmez,” dedi İhtiyar Bailey kargaya. Sonra da Richard’a, “Küçük bayrak için teşekkürler,” dedi. Tezgahının etrafında, Richard’ın mendilini aşağı yukarı sallayarak, sevinçle hopladı.</span></span></p>

    <p class="calibre1"><span class="font1"><i class="calibre4"><span class="calibre3">Seçmeler mi?</span></i></span> <span class="font1"><span class="calibre3">diye düşündü Richard. Sonra da gülümsedi.</span></span></p>

    <p class="calibre1"><span class="font1"><span class="calibre3">Önemli değildi. Çılgın ihtiyar adamın da söylediği gibi, arayışı sona ermek üzereydi. Yiyecek Bölümleri’ne doğru yürüdü.</span></span></p>

    <p class="calibre1"><span class="font1"><span class="calibre3">Korumalar için moda, her şey demek gibiydi. Hepsinin şu ya da bu türden bir Hüner’i vardı ve her biri onu dünyaya&nbsp;göstermek için çırpınıyordu. Şu andaysa Ruislip, Adsız Züppe’yle karşılaşmaktaydı.</span></span></p>

    <p class="calibre1"><span class="font1"><span class="calibre3">Adsız Züppe on sekizinci yüzyılın başlarındaki hovardalara benziyordu biraz, ama gerçek hovarda kıyafetleri bulamamış,&nbsp;bu yüzden de Kurtuluş Ordusu’nun deposunda bulduklarıyla&nbsp;idare ediyordu sanki. Yüzünde beyaz pudra, dudaklarında ise&nbsp;kırmızı ruj vardı. Züppe’nin rakibi Ruislip, Bob Marley şarkıları eşliğinde televizyonda sumo güreşi izlerken uykuya dalmış&nbsp;birinin göreceği türden kötü bir düşe benziyordu. Obez ve kocaman bir bebek gibi görünen dev bir Rastafaryandı.</span></span></p>

    <p class="calibre1"><span class="font1"><span class="calibre3">İki adam izleyiciler, diğer korumalar ve geziye çıkmış olanların oluşturduğu bir halkanın ortasında karşı karşıya&nbsp;duruyorlardı. İkisi de kılını kıpırdatmıyordu. Züppe, Ruislip’ten rahat rahat bir kafa daha uzundu. Öte yandan Ruislip,&nbsp;her biri tamamen domuz yağıyla dolu, büyük birer deri bavul&nbsp;taşıyan dört züppe kadar çekiyormuş gibi görünüyordu.&nbsp;Gözlerini kaçırmaksızın, birbirlerine dik dik bakıyorlardı.</span></span></p>

    <p class="calibre1"><span class="font1"><span class="calibre3">Marquis de Carabas hafifçe Door’un omzuna vurdu ve işaret etti. Bir şeyler olmak üzereydi.</span></span></p>

    <p class="calibre1"><span class="font1"><span class="calibre3">Bir an sakin bir şekilde durup sadece birbirine bakan iki adam vardı, bir an sonraysa Züppe’nin başı, sanki az önce&nbsp;yüzüne vurulmuş gibi, geriye gitti. Yanağında küçük, kızıl-mor bir çürük belirdi. Züppe dudaklarını büzüp kirpiklerini&nbsp;kırpıştırdı. “Hah,” dedi ve kırmızı dudaklarını, korkunç bir&nbsp;gülümsemeye benzer bir şekilde, iyice gerdi.</span></span></p>

    <p class="calibre1"><span class="font1"><span class="calibre3">Züppe el kol hareketleri yaptı. Ruislip sendeledi ve kamını tuttu.</span></span></p>

    <p class="calibre1"><span class="font1"><span class="calibre3">Adsız Züppe zalimce sırıttı, parmaklarını oynatıp izleyicilere öpücük yolladı. Ruislip öfkeyle Züppe’ye baktı, zihinsel saldırısını iki katına çıkarıyordu. Züppe’nin dudaklarından&nbsp;kan gelmeye başladı. Sol gözü şişiyordu. Sersemledi. İzleyicilerden takdir dolu mırıltılar geldi.</span></span></p>

    <p class="calibre1"><span class="font1"><span class="calibre3">“Göründüğü kadar etkileyici değil,” diye fısıldadı Marquis Door’a.</span></span></p>

    <p class="calibre1"><span class="font1"><span class="calibre3">Adsız Züppe aniden yalpaladı ve, sanki birisi onu aşağı doğru itiyormuş gibi, dizlerinin üstüne çökerek hantal bir şekilde yere düştü. Sonra, birisi karnına şiddetle vurmuş gibi&nbsp;sarsıldı. Ruislip muzaffer görünüyordu. İzleyiciler kibarca alkışladılar. Züppe acıyla kıvrandı ve Harrods’ın Balık ve Et&nbsp;Bölümü’nün zeminindeki talaşın üstüne kan tükürdü. Birkaç&nbsp;arkadaşı tarafından köşeye sürüklendi ve şiddetle kustu.</span></span></p>

    <p class="calibre1"><span class="font1"><span class="calibre3">“Sonraki,” dedi Marquis.</span></span></p>

    <p class="calibre1"><span class="font1"><span class="calibre3">Bir sonraki koruma özentisi yine Ruislip’ten zayıftı -ama bu seferki, domuz yağıyla dolu tek bir bavulu birlikte taşıyan&nbsp;iki buçuk züppe boyutlarındaydı. Vücudu dövmelerle kaplıydı ve araba döşemeleri ile lastikten dikilmiş gibi görünen&nbsp;kıyafetler giymişti. Kafası tıraşlıydı ve çürük dişlerini göstererek dünyaya alaycı bir şekilde gülümsüyordu. “Ben Varney,”&nbsp;dedi ve boğazını temizleyip, talaşın üstüne yeşil balgam tükürdü. Sonra çembere doğru yürüdü.</span></span></p>

    <p class="calibre1"><span class="font1"><span class="calibre3">“Hazır olduğunuzda baylar,” dedi Marquis.</span></span></p>

    <p class="calibre1"><span class="font1"><span class="calibre3">Ruislip çıplak ayaklarını sumo güreşçileri gibi yere vurdu -bir-iki, bir-iki- ve Varney’ye sertçe bakmaya başladı. Varney’nin alnında küçük bir kesik oluştu ve kesikten sızan kan&nbsp;gözüne aktı. Varney umursamadı; bunun yerine, sağ koluna&nbsp;odaklanıyormuş gibiydi. Kolunu yavaşça kaldırdı, sanki büyük bir basınca karşı mücadele ediyordu. Sonra yumruğunu&nbsp;Ruislip’in burnuna indirdi ve burundan kan fışkırdı. Ruislip&nbsp;uzun, berbat bir nefes aldı ve yarım ton ağırlığındaki ıslak ciğer banyo küvetine atıldığında çıkana benzer bir ses çıkararak yere yığıldı. Varney kıkırdadı.</span></span></p>

    <p class="calibre1"><span class="font1"><span class="calibre3">Ruislip yavaşça ayağa kalktı. Burnundan gelen kan ağzını ve göğsünü sırılsıklam etmiş, talaşa damlıyordu. Varney alnındaki kanı sildi ve enkaza dönmüş ağzını korkunç bir sırıtışla açtı. “Hadisene,” dedi. “Şişko piç. Vursana bana.”</span></span></p>

    <p class="calibre1"><span class="font1"><span class="calibre3">“Bu umut vaat ediyor,” diye mırıldandı Marquis.</span></span></p>

    <p class="calibre1"><span class="font1"><span class="calibre3">Door kaşını kaldırdı. “Çok hoş görünmüyor.”</span></span></p>

    <p class="calibre1"><span class="font1"><span class="calibre3">“Bir korumada <i class="calibre4">hoşluk,”</i> diye nutuk çekti Marquis, “ıstakozları bütün bütün kusma becerisi kadar kullanışlıdır. O <i class="calibre4">tehlikeli</i> görünüyor.” Varney Ruislip’e hızlı ve acı dolu bir şey&nbsp;-Varney’nin deri kaplı ayağının aniden Ruislip’in hayalarıyla&nbsp;birleşmesini de içeren bir şey- yaptığında takdir dolu bir mırıltı geldi. Bu mırıltı, uyuşuk, güneşli pazar öğleden sonraları İngiltere’de köylerde oynanan kriket maçlarında duyulabilecek kontrollü ve oldukça cansız türden bir beğeniyi yansıtıyordu. Marquis de diğerleriyle birlikte kibarca alkışladı.&nbsp;”Çok iyi bayım,” dedi.</span></span></p>

    <p class="calibre1"><span class="font1"><span class="calibre3">Varney Door’a baktı ve sahiplenircesine göz kırptıktan sonra, dikkatini Ruislip’e yöneltti. Door ürperdi.</span></span></p>

    <p class="calibre1"><span class="font1"><span class="calibre3">Richard alkışları duydu ve oraya doğru yürüdü.</span></span></p>

    <p class="calibre1"><span class="font1"><span class="calibre3">Neredeyse birbirinin aynı giyinmiş, soluk tenli beş genç kadın onun yanından geçti. Gece kadar koyu renkte, uzun,&nbsp;kadife elbiseler giyiyorlardı -birininki koyu yeşil, birininki&nbsp;koyu kahve, birininki koyu mavi, birininki koyu kırmızı ve&nbsp;birininki de siyahtı. Hepsi siyah saçlıydı ve gümüş takıları&nbsp;vardı; saçları ve makyajları kusursuzdu. Sessizce hareket ediyorlardı. Onlar geçtiği sırada Richard ağır kadifenin iç çekişe&nbsp;benzeyen hışırtısının farkına vardı yalnızca. Kadınların sonuncusu, simsiyah giyinmiş, en soluk tenli ve en güzel olanı&nbsp;Richard’a gülümsedi. O da kadına ürkekçe gülümsedi ve&nbsp;sonra seçmelerin yapıldığı yere doğru yürüdü.</span></span></p>

    <p class="calibre1"><span class="font1"><span class="calibre3">Seçmeler Balık ve Et Bölümü’nde, Harrods’ın balık heykelinin dibindeki açık alanda yapılıyordu. Sırtları ona dönük olan izleyiciler arka arkaya iki üç kişi olarak duruyorlardı.&nbsp;Richard Door ile Marquis’yi kolayca bulup bulamayacağını&nbsp;merak etti. O anda kalabalık aralandı ve ikisini de gördü, somon füme tezgahının cam kapağının üstünde oturuyorlardı.&nbsp;Door’a seslenmek için ağzını açtığı sırada, kalabalığın neden&nbsp;aralanmış olduğunu anladı. Vücudunun orta kısmına çocuk&nbsp;bezi gibi sarılmış yeşil, sarı ve kırmızı renklerdeki bir örtü dışında çırılçıplak olan, kocaman, rastalı bir adam, sanki bir&nbsp;dev tarafından fırlatılmış gibi kalabalığı yararak geldi ve doğrudan Richard’ın tepesine indi.</span></span></p>

    <p class="calibre1"><span class="font1"><span class="calibre3">“Richard?” dedi Door.</span></span></p>

    <p class="calibre1"><span class="font1"><span class="calibre3">Richard gözlerim açtı. Ona bakan surata odaklanmakta güçlük çekiyordu. Solgun, narin bir yüzdeki ateş opal rengi&nbsp;gözler onun gözlerine bakıyordu.</span></span></p>

    <p class="calibre1"><span class="font1"><span class="calibre3">“Door?” dedi Richard.</span></span></p>

    <p class="calibre1"><span class="font1"><span class="calibre3">Door kızgın görünüyordu; kızgından da öte görünüyordu. “Tapınak ve Başmelek adına, Richard. <i class="calibre4">İnanmıyorum.</i> Burada ne arıyorsun?”</span></span></p>

    <p class="calibre1"><span class="font1"><span class="calibre3">“Ben de seni gördüğüme sevindim,” dedi Richard halsiz bir şekilde. Yattığı yerden doğruldu ve beyin sarsıntısı geçirip geçirmediğini merak etti. Eğer beyin sarsıntısı geçiriyorsa&nbsp;bunu nasıl anlayabileceğini ve neden Door’un onu gördüğü&nbsp;için sevinebileceğini düşündüğünü merak etti. Door, burun&nbsp;delikleri kabararak, dikkatle tırnaklarına bakıyordu; sanki&nbsp;başka bir şey söyleyecek kadar güvenmiyordu kendine. Berbat dişleri olan, köprünün orada Richard’a çarpıp onu düşüren iriyarı adam, bir cüceyle dövüşüyordu. Levye kullanarak&nbsp;dövüşüyorlardı, ama dövüş düşünülebileceği kadar dengesiz&nbsp;değildi. Cüce olağandışı bir şekilde hızlıydı: Yuvarlanıyor,&nbsp;vuruyor, sıçrıyor ve dalıyordu; onun her hareketi Varney’nin&nbsp;nispeten hantal ve beceriksiz görünmesine neden oluyordu.</span></span></p>

    <p class="calibre1"><span class="font1"><span class="calibre3">Richard dövüşü dikkatle izlemekte olan Marquis’ye döndü. “Neler oluyor?” diye sordu.</span></span></p>

    <p class="calibre1"><span class="font1"><span class="calibre3">Marquis ona bir bakış attıktan sonra gözlerini önlerindeki çarpışmaya çevirdi. “Sen,” dedi, “boyunu aşan işlere girdin, boğazına kadar boka battın ve zannımca, vakitsiz ve kesinlikle pis bir sondan birkaç saat uzaktasın. Öte yandan <i class="calibre4">biz,</i> koruma seçmesi yapıyoruz.” Varney levyesini cüceye geçirdi ve&nbsp;cüce sıçrayıp fırlamayı anında keserek baygın bir şekilde yerde kaldı. “Sanırım yeteri kadar gördük,” dedi Marquis yüksek sesle. “Hepinize teşekkürler. Bay Varney, sen arkada bekler misin?”</span></span></p>

    <p class="calibre1"><span class="font1"><span class="calibre3">“Neden buraya gelmek zorundaydın ki?” dedi Door Richard’a soğuk bir şekilde.</span></span></p>

    <p class="calibre1"><span class="font1"><span class="calibre3">“Pek fazla seçeneğim yoktu,” dedi Richard.</span></span></p>

    <p class="calibre1"><span class="font1"><span class="calibre3">Door iç geçirdi. Marquis çemberin etrafında yürüyor, seçmelere katılmış korumaları gönderiyor, sağa sola övgü ve öğüt dağıtıyordu. Varney bir kenarda sabırla bekliyordu. Richard Door’a gülümsemeye kalkıştı, ama Door görmezden&nbsp;geldi. “Pazara nasıl geldin?” diye sordu.</span></span></p>

    <p class="calibre1"><span class="font1"><span class="calibre3">“Şu sıçan-insanlar...” diye başladı Richard.</span></span></p>

    <p class="calibre1"><span class="font1"><span class="calibre3">“Sıçandilliler,” dedi Door.</span></span></p>

    <p class="calibre1"><span class="font1"><span class="calibre3">“Ve bize Marquis’nin mesajını getiren sıçan...”</span></span></p>

    <p class="calibre1"><span class="font1"><span class="calibre3">“Efendi Uzunkuyruk,” dedi Door.</span></span></p>

    <p class="calibre1"><span class="font1"><span class="calibre3">“Eh, onlara beni buraya getirmeleri gerektiğini, işte o söyledi.”</span></span></p>

    <p class="calibre1"><span class="font1"><span class="calibre3">Door tek kaşını kaldırdı ve başını hafifçe yana eğdi. “Seni buraya bir sıçandilli mi getirdi?”</span></span></p>

    <p class="calibre1"><span class="font1"><span class="calibre3">Richard başıyla onayladı. “Yolun çoğunda birlikteydik. Adı Anaesthesia’ydı. O... şey, onun başına bir şey geldi. Köprüde. Yolun kalanını diğer hanımla geldim. Sanırım o bir...&nbsp;bilirsin işte.” Bir an tereddüt ettikten sonra, “Fahişe,” dedi.</span></span></p>

    <p class="calibre1"><span class="font1"><span class="calibre3">Marquis geri gelmişti. Sinir bozucu bir şekilde kendinden memnun görünen Varney’nin önünde durdu. “Silah konusunda uzman mısın?” diye sordu.</span></span></p>

    <p class="calibre1"><span class="font1"><span class="calibre3">“Off,” dedi Varney. “Şöyle diyeyim. Eğer bir şeyle birisini kesebiliyor, birisinin kafasını uçurabiliyor, kemik kırabiliyor&nbsp;ya da birisinin içinde berbat delik açabiliyorsan, o zaman&nbsp;Varney onun ustasıdır.”</span></span></p>

    <p class="calibre1"><span class="font1"><span class="calibre3">“Senden memnun kalmış önceki işverenlerin?”</span></span></p>

    <p class="calibre1"><span class="font1"><span class="calibre3">“Olympia, Çoban Kraliçe, Kavşak Ahalisi. Ayrıca, Mayıs Şenliği’ne kısa bir süre korumalık yaptım.”</span></span></p>

    <p class="calibre1"><span class="font1"><span class="calibre3">“Eh,” dedi Marquis de Carabas. “Hepimiz senin maharetinden çok etkilendik.”</span></span></p>

    <p class="calibre1"><span class="font1"><span class="calibre3">“İşittiğime göre,” dedi bir kadın sesi, “korumaya ihtiyaç duyuyormuşsunuz. Hevesli amatörlere değil.” Teni yanık karamel rengiydi ve gülümsemesi bir devrimi bile durdurabilirdi. Baştan aşağıya yumuşak, alacalı gri ve kahverengi derilere bürünmüştü. Richard onu anında tanıdı.</span></span></p>

    <p class="calibre1"><span class="font1"><span class="calibre3">“Bu o,” diye fısıldadı Richard Door’a. “Fahişe olan.”</span></span></p>

    <p class="calibre1"><span class="font1"><span class="calibre3">“Varney,” dedi hakarete uğramış olan Varney, “Aşağıtaraftaki en iyi kiralık katil ve korumadır. Bunu herkes bilir.”</span></span></p>

    <p class="calibre1"><span class="font1"><span class="calibre3">Kadın Marquis’ye baktı. “Denemeleri sonlandırdın mı?” diye sordu.</span></span></p>

    <p class="calibre1"><span class="font1"><span class="calibre3">“Evet,” dedi Varney.</span></span></p>

    <p class="calibre1"><span class="font1"><span class="calibre3">“Pek sayılmaz,” dedi Marquis.</span></span></p>

    <p class="calibre1"><span class="font1"><span class="calibre3">“Öyleyse,” dedi kadın, “seçmelere katılmak istiyorum.” Bir an sonra Marquis de Carabas, “Pekala,” deyip geriye çekildi.</span></span></p>

    <p class="calibre1"><span class="font1"><span class="calibre3">Varney hiç şüphesiz tehlikeliydi, ayrıca bir kabadayı, sadist ve etrafındaki insanların beden sağlığı için zararlı biri olduğunu belirtmeye gerek yoktu. Bu özelliklerine rağmen pek akıllı değildi. Varney jetonu düşer, düşer ve düşmeye devam&nbsp;ederken, Marquis’ye bakakaldı. Nihayet inanmazlıkla,&nbsp;<i class="calibre4">”Onunla</i> dövüşmem mi gerek?” diye sordu.</span></span></p>

    <p class="calibre1"><span class="font1"><span class="calibre3">“Evet,” dedi derili kadın. “Önce kısa bir şekerleme yapmak istemezsen tabii.” Varney kahkaha atmaya başladı: manyakça bir kıkırdama. Bir an sonra, kadın onun karın boşluğuna sert bir tekme atınca, kahkahayı kesti ve bir ağaç gibi devrildi.</span></span></p>

    <p class="calibre1"><span class="font1"><span class="calibre3">Yerde, elinin yanında, cüceyle yaptığı dövüşte kullandığı levye duruyordu. Onu kaptığı gibi rakibinin yüzüne indirdi&nbsp;-ya da, tabii rakibi yoldan çekilmemiş olsaydı, indirecekti.&nbsp;Derili kadın açık ellerini çok hızlı bir şekilde Varney’nin kulaklarına yapıştırdı. Levye odanın diğer yanına uçtu. Kulaklarındaki acı yüzünden hâlâ yalpalamakta olan Varney çizmesinden bir bıçak çıkardı. İşte, bundan sonra olanlardan&nbsp;pek emin değildi: Bir tek, dünyanın ayaklarının altından kaydığını, yüzükoyun yere yığıldığını, kulaklarından kan geldiğini, bıçağının kendi boğazına dayanmış olduğunu ve Marquis de Carabas’ın, “Yeter!” dediğini fark edebildi.</span></span></p>

    <p class="calibre1"><span class="font1"><span class="calibre3">Varney’nin bıçağını onun boğazında tutmakta olan kadın başını yukarı çevirip baktı ve, “Ee?” dedi.</span></span></p>

    <p class="calibre1"><span class="font1"><span class="calibre3">“Oldukça etkileyici,” dedi Marquis. Door da başıyla onayladı.</span></span></p>

    <p class="calibre1"><span class="font1"><span class="calibre3">Richard donakalmıştı: Biraz önce sanki, her biri tek kişide toplanmış ve üzerine bol bol da kral kobra öldüren firavunfaresi havası eklenmiş, Emma Peel’i, Bruce Lee’yi ve oldukça şiddetli bir kasırgayı izlemişti. Kadın böyle hareket etmiş, böyle dövüşmüştü.</span></span></p>

    <p class="calibre1"><span class="font1"><span class="calibre3">Richard normalde gerçek şiddet gösterilerini sinir bozucu bulurdu. Ama bu kadının dövüşmesini izlerken keyif almıştı; sanki o, Richard’ın kendinde var olduğunu bile bilmediği&nbsp;bir parçasını keşfediyordu. Tanıyageldiği Londra’nın bu gerçekdışı yansımasında, bu kadının burada bulunması ve böylesine tehlikeli, böylesine iyi bir şekilde dövüşmesi son derece gerçeğe uygunmuş gibi geliyordu.</span></span></p>

    <p class="calibre1"><span class="font1"><span class="calibre3">Kadın Aşağı Londra’nın bir parçasıydı. Richard bunu şimdi anlıyordu. Aklında bunlar geçerken, Yukarı Londra’yı düşündü, hiç kimsenin böyle dövüşmediği -kimsenin böyle&nbsp;dövüşmeye ihtiyaç duymadığı- o dünyayı, emniyetli ve aklı&nbsp;başında olan o dünyayı. Ve bir an için sıla özlemi her yanını&nbsp;ateş gibi sardı.</span></span></p>

    <p class="calibre1"><span class="font1"><span class="calibre3">Kadın başını aşağı çevirip Varney’ye baktı. “Teşekkürler Bay Varney,” dedi kibarca. “Maalesef sizin hizmetlerinize ihtiyacımız kalmadı.” Varney’nin üstünden kalktı ve onun bıçağını kemerine taktı.</span></span></p>

    <p class="calibre1"><span class="font1"><span class="calibre3">“Senin adın ne?” diye sordu Marquis.</span></span></p>

    <p class="calibre1"><span class="font1"><span class="calibre3">“Bana Avcı derler,” dedi kadın.</span></span></p>

    <p class="calibre1"><span class="font1"><span class="calibre3">Hiç kimse bir şey söylemedi. Sonra Door tereddüt ederek konuştu: <i class="calibre4">“Şu</i> Avcı mı?”</span></span></p>

    <p class="calibre1"><span class="font1"><span class="calibre3">“Evet,” dedi Avcı ve deri tozluklarındaki tozları eliyle süpürdü. “Geri döndüm.”</span></span></p>

    <p class="calibre1"><span class="font1"><span class="calibre3">Bir yerde iki kez çan çaldı ve Richard’ın dişlerini titreten derin bir <i class="calibre4">donk</i> sesi çıktı. “Beş dakika,” diye mırıldandı Marquis. Sonra geriye kalan kalabalığa, “Sanırım korumamızı&nbsp;bulduk. Hepinize çok teşekkürler. Görecek bir şey kalmadı,”&nbsp;dedi.</span></span></p>

    <p class="calibre1"><span class="font1"><span class="calibre3">Avcı Door’a doğru gidip onu baştan aşağı süzdü. “İnsanların beni öldürmesini engelleyebilir misin?” diye sordu Door. Avcı başını Richard’dan yana eğip, “Bugün köprüden geçerken ve pazara gelirken, <i class="calibre4">onun</i> hayatını üç kez kurtardım,” dedi.</span></span></p>

    <p class="calibre1"><span class="font1"><span class="calibre3">Sendeleyerek ayağa kalkmış olan Varney zihin gücüyle levyeyi kaldırdı. Marquis hiçbir şey söylemeden onu izliyordu.</span></span></p>

    <p class="calibre1"><span class="font1"><span class="calibre3">Door’un dudaklarında belli belirsiz bir gülümseme gezindi. “Komik,” dedi. “Richard senin bir...”</span></span></p>

    <p class="calibre1"><span class="font1"><span class="calibre3">Avcı, Richard’ın onu ne sandığını hiçbir zaman öğrenemedi. Levye hızla kafasına doğru uçtu. Avcı sadece elini uzattı ve onu yakaladı: Levye, memnun edici bir şekilde, <i class="calibre4">pat</i> diye avucuna geldi.</span></span></p>

    <p class="calibre1"><span class="font1"><span class="calibre3">Varney’ye doğru yürüyüp, “Bu senin mi?” diye sordu. Var-ney sarı, siyah ve kahverengi dişlerini ona gösterdi. “Şu anda,” dedi Avcı, “Pazar Ateşkesi’ndeyiz. Ama eğer bir daha böyle bir şeyi denersen, ateşkesten vazgeçerim ve iki kolunu&nbsp;da kırıp, onları eve ağzında götürmeni sağlarım.” Sonra Varney’nin bileğini geriye bükerek devam etti: “Şimdi özür dile,&nbsp;kibarca.”</span></span></p>

    <p class="calibre1"><span class="font1"><span class="calibre3">“Of,” dedi Varney.</span></span></p>

    <p class="calibre1"><span class="font1"><span class="calibre3">“Evet?” dedi Avcı cesaret verircesine.</span></span></p>

    <p class="calibre1"><span class="font1"><span class="calibre3">Sanki bu onu boğuyormuş gibi, tükürürcesine, “Özür dilerim,” dedi. Avcı onu bıraktı. Varney güvenli bir mesafeye çekilip Avcı’yı izledi, açıkça korkmuştu ve öfkeden kuduruyordu. Yiyecek Bölümleri’nin kapısına vardığında duraksadı ve, “Sen&nbsp;ölüsün. Feci ölüsün hem de!” diye bağırdı ağlama sınırında gezinen bir sesle. Sonra döndü ve koşarak oradan ayrıldı.</span></span></p>

    <p class="calibre1"><span class="font1"><span class="calibre3">“Amatörler,” diye iç geçirdi Avcı.</span></span></p>

    <p class="calibre1"><span class="font1"><span class="calibre3">Mağazada Richard’ın gelmiş olduğu yönden geri yürüdüler. Richard’ın daha önce duyduğu çan şimdi derinden ve sürekli olarak çalıyordu. Çanın bulunduğu yere geldiklerinde onun devasa ve pirinçten olduğunu gördü. Ahşap bir çerçevede asılı duruyordu ve tokmağına bağlı bir ipi vardı. Harrods’taki fasulye şeker standının yanına kurulmuştu ve Dominiken keşişlerininki gibi siyah bir cübbe giymiş, iriyarı, siyahi bir adam tarafından çalınıyordu.</span></span></p>

    <p class="calibre1"><span class="font1"><span class="calibre3">Pazarı izlemek ne kadar etkileyiciyse de, Richard onun boşaltılma, parçalara ayrılma ve kaldırılma hızını daha da etkileyici bulmuştu. Pazarın orada kurulmuş olduğuna dair&nbsp;tüm kanıtlar ortadan kayboluyordu: Tezgahlar sökülüyor, insanların sırtına yükleniyor, caddelerde sürükleniyordu. Richard mağazadan sarsak sarsak yürüyerek çıkmakta olan ihtiyar Bailey’yi fark etti, elleri kolları eğreti levhalar ve kuş kafesleriyle doluydu. İhtiyar adam Richard’a mutlulukla el salladı ve gecenin içinde kayboldu.</span></span></p>

    <p class="calibre1"><span class="font1"><span class="calibre3">Kalabalık azaldı, pazar sırra kadem bastı ve neredeyse anında Harrods’ın giriş katı -herhangi bir cumartesi öğleden&nbsp;sonrasında Richard’ın Jessica’nın peşinden gezinirken göründüğü gibi- alelade, sakin, zarif ve temiz göründü. Sanki pazar hiç var olmamıştı.</span></span></p>

    <p class="calibre1"><span class="font1"><span class="calibre3">“Avcı,” dedi Marquis. “Bahsini duymuştum tabii ki. Bunca zamandır nerelerdeydin?”</span></span></p>

    <p class="calibre1"><span class="font1"><span class="calibre3">“Avlanıyordum,” diye cevap verdi kadın kısaca ve sonra Door’a, “Emir alabilir misin?” diye sordu.</span></span></p>

    <p class="calibre1"><span class="font1"><span class="calibre3">Door başını salladı. “Gerekirse alırım.”</span></span></p>

    <p class="calibre1"><span class="font1"><span class="calibre3">“Güzel. O zaman seni hayatta tutabilirim belki,” dedi Avcı. “Eğer işi kabul edersem.”</span></span></p>

    <p class="calibre1"><span class="font1"><span class="calibre3">Marquis durdu. Gözleri şüpheyle kadının üstünde gezindi. <i class="calibre4">“Eğer</i> işi kabul edersem mi dedin?..”</span></span></p>

    <p class="calibre1"><span class="font1"><span class="calibre3">Avcı kapıyı açtı ve gece vakti Londra’nın asfalt yollarına adım attılar. Onlar pazardayken dışarıda yağmur yağmıştı,&nbsp;sokak lambaları ıslak ziftte hafifçe parıldıyordu. “Kabul ettim,” dedi Avcı.</span></span></p>

    <p class="calibre1"><span class="font1"><span class="calibre3">Richard ışıldayan caddeye baktı. Her şey öylesine normal, öylesine sessiz, öylesine aklı başında görünüyordu ki. Bir an,&nbsp;hayatını geri almak için tek yapması gereken şeyin bir taksi&nbsp;çevirip şoföre kendisini eve götürmesini söylemek olduğunu&nbsp;hissetti. Sonra da geceyi kendi yatağında uyuyarak geçirebilecekti. Ama taksiler onu görmeyecek ya da durmayacaktı; kaldı ki bir taksi dursa bile, Richard’ın gidecek hiçbir yeri yoktu.</span></span></p>

    <p class="calibre1"><span class="font1"><span class="calibre3">“Yoruldum,” dedi.</span></span></p>

    <p class="calibre1"><span class="font1"><span class="calibre3">Hiç kimseden ses çıkmadı. Door onunla göz göze gelmekten kaçınıyor, Marquis neşeyle onu görmezden geliyor ve Avcı ona alakasız bir şeymiş gibi davranıyordu. Kendini istenmeyen, etraftaki büyük çocukları izleyen küçük bir çocuk gibi hissetti ve bu onu rahatsız etti. Boğazını temizleyip, “Bakın,” dedi, “hepinizin çok meşgul olduğunuzu biliyorum. Peki ya bana ne olacak?”</span></span></p>

    <p class="calibre1"><span class="font1"><span class="calibre3">Marquis dönüp ona dik dik baktı, kara yüzünde gözleri kocaman ve bembeyazdı. “Sen mi?” dedi. “Sana ne mi olacak?”</span></span></p>

    <p class="calibre1"><span class="font1"><span class="calibre3">“Eh,” dedi Richard. “Yeniden normale nasıl döneceğim? Sanki bir kâbusun içine girdim. Geçen hafta her şey mantıklıydı, ama şimdi hiçbir şey mantıklı değil...” Sesi azaldı. Yutkundu. “Hayatımı nasıl geri alacağımı bilmek istiyorum,” diye açıkladı.</span></span></p>

    <p class="calibre1"><span class="font1"><span class="calibre3">“Bizimle gezerek hayatını geri alamazsın Richard,” dedi Door. “Her durumda senin için yeteri kadar zor olacak.&nbsp;Ben... ben gerçekten üzgünüm.”</span></span></p>

    <p class="calibre1"><span class="font1"><span class="calibre3">En önden giden Avcı asfalta diz çöktü. Kemerinden küçük bir metal çubuk çıkardı ve onu kullanarak kanalizasyona giden kapağı açtı. Kapağı kaldırdı, dikkatle içeri baktı, aşağı inmeye başladı ve sonra Door’u kanalizasyonun içine&nbsp;yönlendirdi. Door aşağı inerken Richard’a bakmadı. Marquis&nbsp;burnunun yanını kaşıdı. “Genç adam,” dedi, “şunu anlamalısın: İki Londra var. Biri senin yaşadığın Yukarı Londra, diğeri de dünyanın yarıklarından düşen insanların meskeni olan&nbsp;Aşağı Londra, yani Aşağıtaraf. Artık sen de o insanlardan birisin. iyi geceler.”</span></span></p>

    <p class="calibre1"><span class="font1"><span class="calibre3">Kanalizasyon merdiveninden aşağıya inmeye başladı. Richard, “Bekle,” dedi ve kapanmadan önce kanalizasyon kapağını tuttu. Marquis’nin ardından aşağıya indi. Etraf, kanalizasyonun üstündeki su yolları gibi kokuyordu -sabunsu, lahanamsı, keskin bir koku. Aşağı inerken bunun daha da kötüleşeceğini sanıyordu, ama kanalizasyonun zeminine yaklaştıkça koku çabucak dağıldı. Tuğla tünelin dibinden sığ ve gri su hızla akıyordu. Richard suya bastı. Önden giden diğerlerinin ışıklarını görebiliyordu, onlara yetişene kadar tünelde&nbsp;etrafa su saçarak koştu.</span></span></p>

    <p class="calibre1"><span class="font1"><span class="calibre3">“Git,” dedi Marquis.</span></span></p>

    <p class="calibre1"><span class="font1"><span class="calibre3">“Hayır,” diye karşılık verdi Richard.</span></span></p>

    <p class="calibre1"><span class="font1"><span class="calibre3">Door ona baktı ve, “Gerçekten üzgünüm Richard,” dedi.</span></span></p>

    <p class="calibre1"><span class="font1"><span class="calibre3">Marquis, Richard ile Door’un arasına girdi. “Eski evine, eski işine ya da eski hayatına geri dönemezsin,” dedi Richard’a neredeyse kibar bir şekilde. “Onların hiçbiri yok. Yukarıda,&nbsp;<i class="calibre4">sen</i> yoksun.” Üç tünelin birleştiği bir kavşağa gelmişlerdi. Door ile Avcı tünellerden birinde -su olmayan tünelde- ilerlemeye başladılar ve geriye bakmadılar. Marquis oyalanıyordu.</span></span></p>

    <p class="calibre1"><span class="font1"><span class="calibre3">“Kanalizasyonlarda, sihirde ve karanlıkta,” dedi Richard’a, “burada elinden gelenin en iyisini yapmalısın.” Sonra beyaz&nbsp;dişlerini göstererek kocaman gülümsedi: muazzam yapmacıklıkta, pırıl pırıl bir sırıtış. “Eh... seni yeniden görmüş olmaktan memnuniyet duydum. Bol şans. Bir iki gün hayatta kalmayı başarabilirsen,” dedi sır verir gibi, “belki bütün bir ayı da&nbsp;atlatabilirsin.” Bunun üzerine döndü ve kanalizasyonda uzun&nbsp;adımlarla yürüyerek Door ile Avcı’nın peşinden gitti.</span></span></p>

    <p class="calibre1"><span class="font1"><span class="calibre3">Richard bir duvara yaslandı ve onların uzaklaşan ayak seslerini, Doğu Londra’nın pompalama istasyonlarına doğru&nbsp;hızla akan suyu ve kanalizasyon çalışmalarını dinledi. “Lanet&nbsp;olsun,” dedi. Ve bunun üzerine Richard Mayhew, inanılmaz&nbsp;bir şekilde, babasının ölümünden beri ilk kez, karanlıkta tek&nbsp;başına ağlamaya başladı.</span></span></p>

    <p class="calibre1"><span class="font1"><span class="calibre3">Metro istasyonu epeyce boş ve karanlıktı. Varney duvarlara yakın durarak yürüyor, arkasına, önüne, sağına soluna gergin bakışlar fırlatıyordu. İstasyonu gelişigüzel seçmiş, takip edilmediğini garantilemek için çatıların üstünden ve gölgelerin&nbsp;içinden ilerleyerek oraya gitmişti. Camden Town’un derin tünellerindeki sığınağına gitmiyordu. Bu çok riskliydi. Varney’nin silah ve yiyecek zula ettiği başka yerler de vardı. Bu fırtına dinene dek, bir süreliğine yeryüzüne çıkacaktı.</span></span></p>

    <p class="calibre1"><span class="font1"><span class="calibre3">Karanlıkta, bir bilet makinesinin yanında durdu ve etrafı dinledi: Mutlak bir sessizlik hakimdi. Yalnız olduğundan&nbsp;emin olunca, kendini rahat bıraktı. Döner merdivenin başında durdu ve derin bir nefes aldı.</span></span></p>

    <p class="calibre1"><span class="font1"><span class="calibre3">Yanından gelen kaypak bir ses, “Varney Aşağıtaraftaki en iyi kiralık katil ve korumadır. Bunu herkes bilir. Bizzat Bay&nbsp;Varney bize böyle söyledi,” dedi sohbet havasında. Varney’nin diğer tarafından bir ses de, “Yalan söylemek kötü bir&nbsp;şeydir Bay Croup,” diye karşılık verdi ruhsuz bir şekilde.</span></span></p>

    <p class="calibre1"><span class="font1"><span class="calibre3">Zifiri karanlıkta, Bay Croup konuyu iyice açtı. “Evet, öyle Bay Vandemar. Şunu söylemeliyim ki, bu şahsi bir ihanettir&nbsp;ve beni derinden yaralamıştır. Ayrıca hayal kırıklığına uğratmıştır. Eğer telafi edeceğin bir şey yoksa, hayal kırıklığını pek&nbsp;de hoş karşılamazsın, öyle değil mi Bay Vandemar?”</span></span></p>

    <p class="calibre1"><span class="font1"><span class="calibre3">“Hem de hiç hoş karşılamam Bay Croup.”</span></span></p>

    <p class="calibre1"><span class="font1"><span class="calibre3">Varney kendini öne doğru attı ve karanlıkta, döner merdivenden aşağıya paldır küldür koştu. Merdivenin tepesinden Bay Croup’un sesi, “Aslında,” dedi, “buna acısız ölüm olarak bakmalıyız.”</span></span></p>

    <p class="calibre1"><span class="font1"><span class="calibre3">Varney’nin ayak sesleri metal basamaklarda takırdıyor ve merdiven boşluğunda yankılanıyordu. Hızlı hızlı soluyor,&nbsp;omuzları duvarları sıyırıyor, karanlığın içinde aşağı doğru&nbsp;körlemesine yuvarlanıyordu. Basamakların dibindeki, yolcuları uyaran bir levhanın yanına vardı. Levhada tepeye giden&nbsp;basamak sayısının 259 olduğu ve yalnızca sağlıklı insanların&nbsp;merdivenden çıkmayı denemesi gerektiği yazıyordu. Diğerlerine de asansör kullanmalarını öneriyordu.</span></span></p>

    <p class="calibre1"><span class="font1"><i class="calibre4"><span class="calibre3">Asansör mü?</span></i></span></p>

    <p class="calibre1"><span class="font1"><span class="calibre3">Bir şey çınladı ve asansörün kapısı olağanüstü bir yavaşlıkla açılarak koridoru ışığa boğdu. Varney bıçağını arandı:</span></span></p>

    <p class="calibre1"><span class="font1"><span class="calibre3">Bıçağın Avcı kaltağında kaldığını hatırlayınca küfrü bastı. Omuz kınındaki palaya uzandı, ama orada yoktu.</span></span></p>

    <p class="calibre1"><span class="font1"><span class="calibre3">Arkasında nazik bir öksürme sesi duyunca döndü.</span></span></p>

    <p class="calibre1"><span class="font1"><span class="calibre3">Bay Vandemar döner merdivenin dibindeki basamaklarda oturmuş, Varney’nin palasıyla tırnaklarını temizliyordu.</span></span></p>

    <p class="calibre1"><span class="font1"><span class="calibre3">O anda Bay Croup, bütün dişlerini, pençelerini ve küçük jiletleri kullanarak ona saldırdı, Varney bağırma şansı bile&nbsp;bulamadı. “Güle güle,” dedi Bay Vandemar duygusuzca ve&nbsp;tırnaklarını temizlemeyi sürdürdü. Ondan sonra kan akmaya&nbsp;başladı. Muazzam miktarda taze ve kırmızı kan akıyordu, zira Varney iriyarı bir adamdı ve bugüne kadar tüm kanını&nbsp;içinde tutmuştu. Ancak Bay Group ile Bay Vandemar işlerini&nbsp;bitirdiğinde, döner merdivenin dibinde, yerdeki minicik lekeyi bulmakta bile zorlanırdınız.</span></span></p>

    <p class="calibre1"><span class="font1"><span class="calibre3">Yerlerin yıkandığı bir sonraki seferde, o da sonsuza dek kayboldu.</span></span></p>

    <p class="calibre1"><span class="font1"><span class="calibre3">Avcı öndeydi. Door ortada yürüyordu. Marquis de Carabas ise arkadaydı. Yarım saat önce Richard’ı geride bıraktıklarından beri hiç kimseden ses çıkmamıştı.</span></span></p>

    <p class="calibre1"><span class="font1"><span class="calibre3">Door birden durdu. “Bunu yapamayız,” dedi tekdüze bir tonda. “Onu orada bırakamayız.”</span></span></p>

    <p class="calibre1"><span class="font1"><span class="calibre3">“Elbette bırakabiliriz,” dedi Marquis. “Bıraktık bile.”</span></span></p>

    <p class="calibre1"><span class="font1"><span class="calibre3">Door başını iki yana salladı. Seçmelerde, Richard’ı Ruislip’in altında sırtüstü yatarken gördüğünden beri, kendini suçlu ve aptal hissediyordu.</span></span></p>

    <p class="calibre1"><span class="font1"><span class="calibre3">“Saçmalama,” dedi Marquis.</span></span></p>

    <p class="calibre1"><span class="font1"><span class="calibre3">“O hayatımı kurtardı,” dedi Door. “Beni kaldırımda öylece bırakabilirdi. Ama yapmadı.”</span></span></p>

    <p class="calibre1"><span class="font1"><span class="calibre3">Bu onun hatasıydı. Bunun doğru olduğunu biliyordu.</span></span></p>

    <p class="calibre1"><span class="font1"><span class="calibre3">Kendisine yardım edebilecek birine bir kapı açmıştı ve Richard da ona yardım etmişti. Onu sıcak bir yere götürmüş, onunla ilgilenmiş ve ona yardım getirmişti. Door’a yardım etmesi Richard’ın kendi dünyasından onun dünyasına yuvarlanmasına neden olmuştu.</span></span></p>

    <p class="calibre1"><span class="font1"><span class="calibre3">Richard’ı yanlarında götürmeyi düşünmek bile aptallıktı. Yanlarında birisini götürmeyi göze alamazlardı: Karşı karşıya&nbsp;oldukları bu yolculukta üçünün birbirini koruyabileceğinden bile emin değildi.</span></span></p>

    <p class="calibre1"><span class="font1"><span class="calibre3">Kısa bir an için şunu merak etti: Acaba onu Richard’a götürmüş, Richard’ın onu fark etmesini sağlamış olan şey sırf açtığı kapı mıydı, yoksa, bir şekilde, bundan daha fazlası mı&nbsp;vardı?</span></span></p>

    <p class="calibre1"><span class="font1"><span class="calibre3">Marquis kaşını kaldırdı: O bağımsız, mesafeli biriydi, katıksız bir müstehziydi. “Sevgili genç hanımım,” dedi. “Bu gezide yanımızda kimseyi götürmüyoruz.”</span></span></p>

    <p class="calibre1"><span class="font1"><span class="calibre3">“Bana patronluk taslama Carabas,” dedi Door. Öylesine yorgundu ki. “Ve sanırım, bizimle kimin geleceğine karar verebilirim. Sen bana çalışıyorsun, değil mi? Yoksa tam tersi&nbsp;mi?” Kederi ve bitkinliği sabrını tüketmişti. Carabas’a ihtiyacı vardı -onu kovmayı göze alamazdı- ama artık tahammülü&nbsp;kalmamıştı.</span></span></p>

    <p class="calibre1"><span class="font1"><span class="calibre3">Carabas soğuk bir öfkeyle dik dik ona baktı. “O bizimle gelmiyor,” diye belirtti kesin bir şekilde. “Hem, şimdiye kadar muhtemelen ölmüştür.”</span></span></p>

    <p class="calibre1"><span class="font1"><span class="calibre3">Richard ölmemişti. Karanlıkta, bir yağmur kanalının yan tarafındaki çıkıntıda oturmuş, ne yapacağını, daha ne kadar&nbsp;kendi boyunu aşan işlere bulaşabileceğini düşünüyordu.&nbsp;Vardığı sonuca göre, hayatı bugüne kadar onu menkul kıymetler sektöründe çalışmaya, süpermarketten alışveriş yapmaya, hafta sonları televizyonda futbol maçı izlemeye, üşüdüğünde termostatı açmaya mükemmel bir şekilde hazırlamıştı. Ama aynı hayat onu görmezden gelinen biri olarak,&nbsp;Londra’nın çatıları ile kanalizasyonlarında soğuk, ıslak ve karanlıkta yaşamaya hazırlama konusunda olağanüstü başarısız&nbsp;olmuştu.</span></span></p>

    <p class="calibre1"><span class="font1"><span class="calibre3">Hafif bir ışık parladı. Ona doğru yaklaşan ayak sesleri duydu. Eğer gelenler bir grup katil, yamyam ya da canavarsa, onlara karşı mücadele bile edemeyeceği kanısına vardı.&nbsp;Onun adına her şeyi sona erdirsinlerdi; kendisi artık usanmıştı. Karanlıkta aşağıya, ayaklarının durması gereken yere&nbsp;baktı. Ayak sesleri iyice yaklaştı.</span></span></p>

    <p class="calibre1"><span class="font1"><span class="calibre3">“Richard?” Door’un sesiydi bu. Richard sıçradı, ama bilerek onu duymazdan geldi. <i class="calibre4">Sen olmasaydın,</i> diye düşündü... “Richard?”</span></span></p>

    <p class="calibre1"><span class="font1"><span class="calibre3">Başını yukarı çevirip bakmadan, “Ne?” dedi.</span></span></p>

    <p class="calibre1"><span class="font1"><span class="calibre3">“Dinle,” dedi Door. “Ben olmasaydım, bu belaya bulaşmayacaktın.” <i class="calibre4">Ha şunu, hileydin,</i> diye düşündü Richard. “Ve bizimleyken daha güvende olacağını sanmıyorum. Ama. İşte.” Durup derin bir nefes aldı. “Üzgünüm. Gerçekten. Geliyor&nbsp;musun?”</span></span></p>

    <p class="calibre1"><span class="font1"><span class="calibre3">Richard o zaman Door’a -kalp biçimli solgun yüzündeki iri gözlerini ısrarla ona dikmekte olan küçük yaratığa- baktı.&nbsp;Tamam, dedi Richard kendi kendine. Galiba pes edip ölmeye pek hazır değilim henüz. “Eh, şu anda olmam gereken&nbsp;başka bir yer yok,” dedi isteri eşiğindeki kasıtlı bir kayıtsızlıkla. “Neden olmasın?”</span></span></p>

    <p class="calibre1"><span class="font1"><span class="calibre3">Door’un yüzü değişti. Kollarını Richard’ın göğsüne dolayıp sıkı sıkı sarıldı. “Seni evine geri göndermeyi deneyece<a class="pcalibre pcalibre1" id="bookmark14"></a>ğiz,” dedi. “Söz. Aradığım şeyi bir bulalım.” Richard onun bunu söylerken ciddi olup olmadığını merak etti ve, ilk kez,&nbsp;kızın söz verdiği şeyin imkânsız olabileceğinden şüphelendi.&nbsp;Ama bu düşünceyi aklında çıkardı. Tünelden aşağı yürümeye başladılar. Richard, Avcı ile Marquis’nin tünelin ağzında&nbsp;onları beklediğini görebiliyordu. Marquis sanki limon posası&nbsp;yutmaya zorlanmış gibi görünüyordu.</span></span></p>

    <p class="calibre1"><span class="font1"><span class="calibre3">“Bu arada, sen ne arıyorsun?” diye sordu Richard, biraz neşelenmişti.</span></span></p>

    <p class="calibre1"><span class="font1"><span class="calibre3">Door derin bir nefes aldı ve uzun bir aradan sonra cevap verdi. “Uzun hikâye,” dedi ciddi bir şekilde. “Şu anda Islington adında bir meleği arıyoruz.” Bunun üzerine Richard kahkaha atmaya başladı; kendine engel olamıyordu. Bunun kesinlikle isteriyle alakası vardı, ama ayrıca son yirmi dört saatte düzinelerce imkânsız şeye inanmayı bir şekilde başarmış&nbsp;ve doğru dürüst bir kahvaltı bile edememiş birinin bitkinliği&nbsp;de söz konusuydu. Kahkahası tünelde yankılanıyordu.</span></span></p>

    <p class="calibre1"><span class="font1"><span class="calibre3">“Bir melek?” dedi çaresizce kıkırdayarak. “Adı da Islington?”</span></span></p>

    <p class="calibre1"><span class="font1"><span class="calibre3">“Gitmemiz gereken uzun bir yol var,” dedi Door.</span></span></p>

    <p class="calibre1"><span class="font1"><span class="calibre3">Richard başını iki yana salladı, kendini posası çıkmış, boşalmış ve derisi yüzülmüş gibi hissediyordu. “Bir melek,” diye fısıldadı isterik bir şekilde tünellere ve karanlığa doğru.</span></span></p>

    <p class="calibre1"><span class="font1"><span class="calibre3">Büyük Salon’un her yerinde mum vardı: tavanı taşıyan demir sütunların kenarındaki mumlar; bir duvardan aşağıdaki küçük, taş havuza akan şelalenin yanında bekleyen mumlar; taş duvarın iki yanına kümelenmiş mumlar; iki kara demir sütunun arasındaki devasa kapının kenarında, mumluklarda duran mumlar. Cilalı siyah çakmaktaşından yapılmış olan kapı, geçen yüzyılların etkisiyle neredeyse kapkara olmuş bir gümüş tabana yerleştirilmişti. Mumlar yanmıyordu, ama uzun bir şekil yanlarından geçtiğinde alev alıyorlardı.&nbsp;Hiç el değmeden, fitillerine ateş değmeden...</span></span></p>

    <p class="calibre1"><span class="font1"><span class="calibre3">Şeklin cübbesi sade ve beyazdı ya da beyazdan fazlasıydı. Ürkütecek kadar parlak bir renk ya da renksizlikti. Şekil Büyük Salon’un soğuk, taş zemininde çıplak ayak yürüyordu.&nbsp;Soluk yüzü bilge ve narindi, ve belki biraz da yalnız.</span></span></p>

    <p class="calibre1"><span class="font1"><span class="calibre3">Çok güzeldi.</span></span></p>

    <p class="calibre1"><span class="font1"><span class="calibre3">Kısa süre sonra Salon’daki bütün mumlar yanmıştı. Şekil, taş havuzun kenarında durup suyun yanına çöktü ve ellerim&nbsp;çanak gibi yaparak berrak suyun içine daldırıp kaldırdı ve içti.&nbsp;Su soğuk, ama çok arıydı. Su içmeyi bitirdiğinde, takdis eder&nbsp;gibi, bir an gözlerini kapadı. Sonra ayağa kalktı ve Salon’da&nbsp;geldiği yönden geriye yürüdü; o geçerken mumlar sönüyordu,&nbsp;on binlerce yıldır yaptıkları gibi. Şeklin kanatları yoktu, ama&nbsp;yine de, şüphe götürmez bir şekilde, o bir melekti.</span></span></p>

    <p class="calibre1"><span class="font1"><span class="calibre3">Islington Büyük Salon’dan ayrıldı; son mumlar da söndü ve karanlık geri geldi.</span></span></p>
  </div>
</body>
</html>
