<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta http-equiv="content-type" content="text/html; charset=UTF-8"/><title></title><link rel="stylesheet" href="main.css" type="text/css"/>
</head>
<body>
<p><a id="bookmark0"></a>iki namlu birden mi?</p>
<p>Muskanın iki parçası masanın üzerinde, yan yana duruyordu. Sararmış parşömenin iki parçası da geçmişte, bir yerlerde buruşturulmuş gibi görünüyordu. Parçalar birbirine tam oturuyordu; eksik yoktu. Ledger, büyülü kısmın parşömenin üzerindeki yazı olduğunu söyledi. Muska buydu işte: parşömen üzerinde bir yazı. Tuhaf bir yazıydı bu. iki parça birleştirildiğinde, harflerden çok şekilleri andıran karakterler, iç içe geçmiş, üç ayrı çember oluşturuyordu.</p>
<p>Kulübedeki masadaydık. Gabriel yanımda, Ledger ise karşımdaydı. Muskanın haricinde, masanın üzerinde bir demlik bitki çayı, yuvarlak tabanlı boş bir şişe, bir mantar tıpa, balmumu, sicim, mum ve birkaç çöp kibrit vardı.</p>
<p>“Anladığım kadarıyla parçaları birleştirmek için selo-bant kullanamıyoruz,” dedim.</p>
<p>Ledger gülümsedi. “Keşke o kadar kolay olsaydı. Muska tamir edilemez. Ya da tamir edildiği takdirde büyü değişir. Ama bu, iki parçanın bir arada çalışamayacağı anlamına gelmiyor. Bu şekilde olmak zorunda. Muskayla ilgili her şey aynı zamanda dengeyle ilgili; bu dengeyi temsil edecek olan da sensin.”</p>
<p>“Demek istediğin, benliğimin iki ayrı parçası mı?”</p>
<p>“Bu ve daha fazlası. Parmağındaki dövmeleri göster bana.”</p>
<p>Sağ elimi uzatıp serçe parmağımdaki üç küçük dövmeyi gösterdim. K 0.5. “Van bana dövmeleri Wallend adında bir adamın yaptığını söyledi,” dedi Ledger. “Parmağındaki her dövmenin, vücudunda da bir yansıması, kopyası varmış. Wallend denilen adam, parmağını kesip bir cadı şişesinin içine koyacak ve böylelikle seni kontrol edebilecek, kendi iradesi doğrultusunda sana istediklerini yaptırabilecekti. Bu kaderin tam bir dönüş yaşadığına inanıyorum. Yaşamın ve ölümün, iyinin ve kötünün belli bir dengesi vardır. Anlıyor musun?”</p>
<p>“Yin ve yang. Kısasa kısas. Al gülüm, ver gülüm. Bu türden bir şeyden mi bahsediyorsun?”</p>
<p>“Ben bu şekilde ifade etmezdim ama evet, her iki taraf arasındaki dengeden bahsediyorum. Wallend bunu senin üzerinde güce sahip olmak için kullanacaktı ama aynı şekilde sen de bunu onun üzerinde güce sahip olmak için kullanabilirsin/' Çayını yudumladı. “Muska birleştirilemez, parçaları yapıştırılamaz, Nathan. Ama parmağını ve dolayısıyla bütün vücudunu korumak için kullanılabilecek bir hale getirilebilir... Yani, muskayı parmağınla birlikte şişeye koyarsak.*’</p>
<p>“Yani... Serçe parmağımı kesmem mi lazım?” “Parmağını şişeye başka türlü nasıl koyabileceğimizi bilmiyorum.”</p>
<p>“Peki bu işe yaramazsa?”</p>
<p>“O zaman evindeki şöminenin üzerine koyabileceğin ilginç bir süs eşyan olacak.”</p>
<p>“Bunu yaparken kullanmamız gereken bir büyü filan var mı?”</p>
<p>“Bunun gerekli olduğunu sanmıyorum. Muskanın büyüsü, sende birleşmiş olan Ak ve Kara Cadı kanı, dövmeli parmağın ve geçmişin var. Bence bunlar büyü açısından gayet yeterli.”</p>
<p>“Tamam. Yani, şişeye bunları koyduğumuzda olacak mı? Nereye gidersem gideyim korunacak mıyım?”</p>
<p>“Evet. Şişe açılana dek.”</p>
<p>“Yani şişe yok edilebilir, öyle mi?”</p>
<p>“Elbette. Sonuçta bu sadece bir şişe. Şişenin mührü açılır ve muska çıkarılırsa, yeniden korunmasız durumda kalırsın. Şişe güvende olduğu sürece ise korunursun. Bu şişe sana karşı da kullanılabilir. Şişe ısıtılırsa yanarsın; dondurulursa donarsın. Ama şişeyi güvenli bir yerde tutacağım. Bana güvenmek durumundasın Nathan. Sana yardım etmemin bedeli bu. Artık şişeye ihtiyaç kalmayana dek onu güvenli bir yerde saklayacağım. Sen</p>
<p>Soul’u öldürdüğünde şişeyi açacağım ve yeniden korunmasız halde olacaksın. Muska bende kalacak, sen de gelip parmağını alabilirsin.” Bir an duraksadıktan sonra “Anlaştık mı?” diye sordu.</p>
<p>Muskayı istesem de cadı şişesi fikrinden hoşlanma-mıştım. Esasında Wallend’in kullanmak istediği bir şeye rıza göstermenin düşüncesi bile beni rahatsız ediyordu. Ama çok fazla seçeneğim olmadığından başımı salladım.</p>
<p>“Güzel,” dedi Ledger önce bana, ardından Gabriel’e bakarak. “Peki, kimde bıçak var?”</p>
<p>Fairborn’u kullanmak istemediğimden (Fairborn’un büyüsünün kötü şans getireceğini ya da muskanın büyüsüne müdahale edeceğini düşünüyordum), Gabrielın bana hediye ettiği bıçağı çıkardım. Nadiren kullansam da, bu bıçağı sürekli kemerimde taşıyordum.</p>
<p>Sağ elim masanın üzerindeydi. Serçe parmağımı eklem yerinden kesmem gerekiyordu. Bıçağı parmağımın üzerinde tuttuğumda, bunun tuhaf bir pozisyon olduğunu hissettim. Bu işi temiz ve hızlı bir şekilde halletmek istiyordum.</p>
<p><sup>i4</sup>Bu onur benim olabilir mi?” dedi Ledger, bıçağa uzanarak.</p>
<p>“Hayır ” diyen Gabriel, elini elimin üzerine koydu. Parmaklarımız bıçağın sapında birleşmişti. “Emin misin?” diye sordu bana bakarak.</p>
<p>Başımı salladım ve Gabriel bıçağı aşağı bastırdı.</p>
<p>Masaya kan fışkırdı. Parmağım küçük, tuhaf bir et parçası gibi görünüyordu. Acının vurması için bekledim. Ve acıyı hissettiğim anda elimi iyileştirdim. Kan durdu, yaranın üzeri kabukla kaplandı ve çok geçmeden, geriye beyaz bir yara izinden başka bir şey kalmadı. Bıçak avucuma çok yakın bir noktadan girmesine rağmen, temiz bir kesim olmuştu.</p>
<p>Ledger parmağımı alıp dikkatli bir şekilde muskanın parçalarından birinin üzerine koyduktan sonra, muska parçasını parmağın etrafına doladı. Ardından diğer parçayı da bunun etrafına sardı. Parşömenin parçaları kanla kaplansa da buna aldırıyormuş gibi görünmüyordu. Belki de bu ivi bir şeydi.</p>
<p>“Şimdi bağlaman lazım.” Ledger parşömen parçalarına sarılı parmağı tutarken, sicimi alıp dikkatli bir şekilde bu çıkına bağladım. Sicimi mümkün olduğunca sıkıca bağladıktan sonra bir de düğüm attım. Parmağın dışarı kaymaması için ikinci bir sicim parçasını da diğer taraftan bağladım. Ledger küçük çıkını şişenin içine atıp mantar tıpayla şişenin ağzını kapadı. Ardından mumu yaktı. Alevin üzerinde tuttuğu balmumunu şişenin ağzına damlattı. Mantar mühürlenmişti.</p>
<p>Ledger başını kaldırıp bana baktıktan sonra, gözleri yeniden şişeye çevrildi.</p>
<p>“Bu kadar mı?” diye sordum.</p>
<p>‘‘Test etmemizin iyi olacağını düşünüyorum.” Gabriel’e döndü. “Bunu ilk sen yapmak ister misin?”</p>
<p>Gabriel gülümseyerek bıçağa uzandı.</p>
<p>“Durun! Bu bir oyun değil!” dedim ikisine birden. “Muskanın işe yaramadığını ölmeden birkaç saniye önce anlamak istemiyorum!”</p>
<p>“Kalbini bıçaklayacak değilim. Biraz tenini keseceğim, o kadar,” dedi Gabriel. Ledger’a döndü. “Muska, Nathan’ı her türlü yaralanmaya karşı korur değil mi?”</p>
<p>“Yapması gereken şey bu.”</p>
<p>Ben itiraz edemeden Gabriel bıçağı elimin sırtından geçirdi. Normalde derin bir kesik açılması gerekiyordu ama kesik göremiyordum. Hiçbir şey de hissetmemiştim. Bıçak bana hiç dokunmamıştı sanki.</p>
<p>“Elimi bıçaklamayı dene. Ama nazik ol!”</p>
<p>“Nazikçe bıçaklamak, ha? Elimden geleni yapacağım.”</p>
<p>Gahnel’in saplamak için indirdiği bıçak elimin yüzeyinden kaydı. Bir kez daha hiçbir şey hissetmedim. Tenimde iz bile yoktu.</p>
<p>“Daha sert dene... Bununla.” Gabriel’e Fairbornu uzattım.</p>
<p>Sandalyesinden kalkan Gabriel, Fairborn’u aldığı gibi elime indirdi. Ama bıçak elime dokunamadı bile. Elimden kayarak masaya saplandı.</p>
<p>“Pekâlâ. Belli ki bıçaklar, hatta Fairborn bile senin için sorun değil. Ama Avcılar genellikle ateşli silahlar kullanır.” Gabriel ceketinden çıkardığı tabancasını parmağında çevirerek gülümsedi.</p>
<p>“Bunu neden bu kadar eğlenceli bulduğunu anlayamıyorum”</p>
<p>“Seni boğmayı da deneyebilirim. Bunu hep yapmak istemişimdir.”</p>
<p>“Çok komik. Hadi, vur beni.”</p>
<p>Gabriel tabancayı önce omzuma, ardından karnıma, son olarak bacağıma çevirdi. “Sanırım bacağına ateş edeceğim. Sağ mı, sol mu?”</p>
<p>“Yap şunu artık.” Gerildiğimi hissettiğimden bunun bir an önce bitmesini istiyordum.</p>
<p>Gabriel tetiği çekti. Ses çok yüksekti.</p>
<p>Aşağı baktım.</p>
<p>“Düzgün nişan aldın mı?” diye sordum. Vurulmamıştım. Hiçbir şey hissetmemiştim.</p>
<p>Gabriel gıcık olmuş gibi görünüyordu. “Düzgün nişan aldım.”</p>
<p>“O halde kurşun nereye gitti?”</p>
<p>Birkaç dakika aradıktan sonra kurşunun kapıya isabet ettiğini gördük.</p>
<p>“Senden sekti herhalde,” dedi Ledger. “Bu iş tehlikeli bir hal alıyor. Bundan sonrasını size bırakıyorum. Şurada bir çifteli var Gabriel. Fişekler de çekmecede. Ama ateş ederken geride dur bence.”</p>
<p>Gabriel duvara uzanarak çok eski görünen bir tüfeği eline aldı. Fişekleri tüfeğe koyduktan sonra bana dönerek gülümsedi.</p>
<p>“iki namlu birden mi?” diye sordu.</p>
<p>“Dışarı çıksak daha iyi olacak.”</p>
<p>Kulübeden çıktığımızda tüfeği belime doğrultan Gabriel, geriye açılarak aramıza mesafe koydu. Ateş ettiğinde acı verici olan yalnızca tüfeğin sesiydi. Saçma yağmuruna tutulduğum için eğilip gözlerimi kapadım. Gözlerimi yeniden açtığımda sırtüstü devrilmiş olan Gabriel’in kahkahalar attığını gördüm. “Bu silah tam bir canavar. Neredeyse omzum çıkacaktı. Vurulmadın değil mi?”</p>
<p>“Hayır. Bir şey hissettim ama sanırım bu yalnızca havaydı. Bana vurmak ister misin? Demek istediğim, yumruk atmak ister misin?”</p>
<p>Gabriel düştüğü yerde doğruldu. “Hayır. Bunu yaparsam kendi canımı yakacağıma dair bir his var içimde.” Ayağa kalktı ve çevirdiği tüfeği namlusundan tuttu. “Bununla vurmama ne dersin?” Sırıtıyordu.</p>
<p>“Aklına gelen en kötü şeyi yap.”</p>
<p>Gabriel bana doğru gelerek havada salladığı tüfeği omzuma indirdi. Ama tüfek beni ıskaladığından, devinimin etkisiyle sendeleyerek kendi etrafında bir çember çizdi. Buna sinirleneceğini tahmin ettiğimden kahkaha atmamak için kendimi tuttum. Tüfeği elinden atıp önce yüzüme, ardından mideme yumruk geçirdi. Beni şaşırtan şekilde yumruklar vücuduma isabet etti. Ama yumruğunu çenemde hissetsem de, bu bir okşamadan farksızdı. Midemde de durum aynı oldu. Gabriel ise abartılı hareketlerle yumruğunu ovuyordu.</p>
<p>“Sanırım beni boğmaya çalışman epey ilginç olacak.”</p>
<p>“Zevkle,” diyerek boğazıma sarıldı. Tenimde ellerinin sıcaklığını hissettim. îlk başta çok sert değildi ama bir süre sonra bütün gücünü kullandığını gördüm. Ama tek hissettiğim ellerinin sıcaklığıydı.</p>
<p>“Gıdıklandığımı hissediyorum.”</p>
<p>Gabriel gülerek ellerini indirdi. “Peki şuna ne dersin... Ne yapacağımızı biliyorum, içeri gel.” Kulübenin mutfağında lavabonun başında durup giderin tıpasını kapattı ve suyu açtı.</p>
<p>“Beni boğmak mı istiyorsun?”</p>
<p>“Başını lavaboya sok, seni tutacağım.”</p>
<p>“Ya nefes alamazsam?”</p>
<p>“O zaman muskanın zayıf olduğu bir tarafı öğrenmiş oluruz.”</p>
<p>Lavaboya doğru eğilip başımı suya soktum. Gabriel de ellerini enseme koyup beni tuttu. Nefesimi verip ciğerlerimdeki bütün havayı bıraktım. Ama yeniden nefes almak gibi bir istek duymuyordum. Kendimi tuhaf, biraz</p>
<p>sersemlemiş gibi hissetsem de nefesimi tutabiliyordum. Bekledim. Herhalde bu sonsuza dek süremezdi, değil mi? Bekledim. Bekledim. Dakikalardır suyun içindeydim.</p>
<p>Nefes alma isteğini duyduğumda zorlanmaya başladığımı fark ettim. Kıpırdansam da Gabriel beni tutmaya devam etti. Ciğerlerimdeki oksijen tükeniyordu. Başım dönmeye başlamıştı; dünya kararıyordu. GabrieFe sert bir şekilde vurduğumda başımı sudan çıkardı.</p>
<p>“îyi misin?” diye sorsa da, ben öksürürken kahkahalar atıyordu.</p>
<p>“Sonlara doğru oksijenim tükendi. Boğulabilirdim.”</p>
<p>“Ama bu hızlı olmadı. Neredeyse on dakikadır suyun içindesin.”</p>
<p>“Başka fikrin var mı?”</p>
<p>“Keşke Mercury burada olsaydı da seni ölümüne don-dursaydı.”</p>
<p>“Nedense o zaman da bir şey olacağını sanmıyorum.”</p>
<p>Sırt çantamın durduğu yere giden Gabriel, çantayı açmak üzereyken durup “Gözlerini kapa, başka bir fikrim var,” dedi.</p>
<p>Dediğini yaptım.</p>
<p>Birkaç saniye sonra “Ellerini de arkada birleştir,” dedi. “Sana bir şeyle vuracağım ama bunun ne olduğunu ya da darbenin nereden geldiğini görmeyeceksin.</p>
<p>“Bunun herhangi bir fark yaratacağını sanmıyorum,” dedim ama gene de Gabriel’in dediğini yaparak ellerimi arkada birleştirdim.</p>
<p>Ellerimin bileklerden sıkıca bağlandığını hissettim.</p>
<p>“Kendini kurtarmayı dene,” dedi Gabriel.</p>
<p>Ellerimi kurtaramadığımı anladığımda arkama dönerek Gabriel’e baktım. “Çok komik. Canımı yakmaya çalışacağını sanıyordum.”</p>
<p>“Hayır. Ama zayıf tarafları görmeye başladım. Oyuna getirilebilir, yakalanabilirsin ” Artık yüzünde ciddi bir ifade vardı. “Bunların ikisi de Soul’un yapmaktan keyif aldığı şeyler.”</p>
<p><a id="bookmark1"></a>çok değerli</p>
<p>Birkaç gün daha Ledger’ın yanında kaldık. Savaşın ve dövüşlerin sürdüğü gerçek dünya burada gerçek değilmiş gibi görünse de, geri dönmek konusunda fikrimi değiştirdiğim anlamına gelmiyordu bu. Ledger kalmam için beni ikna etmeye çalışmadı ama yeteneklerim üzerinde çalışmam gerektiğini söyledi. Örneğin, zamanı kısa süreli olarak durdurabiliyordum; odaklanabilirsem bu süre bir dakikaya kadar çıkabiliyordu. Ama bir çarpışmanın ortasında bu yeteneğimi kullanıp kullanamayacağımı bilemiyordum. Marcus bile bu yeteneğini çarpışma esnasında tek bir kere, son nefesini vermek üzereyken kullanmıştı. Bu aşırı ölçüde enerji ve konsantrasyon gerektiren bir yetenekti. Sanırım babamın gücünün son damlaları da buna harcanmıştı.</p>
<p>Ledger’m, yeteneklerim üzerinde çalışmam için beni yalnız bırakması sürpriz oldu. Bana tavsiyelerde bulunacağını sanıyordum. Ama yalnızca “Her şeyi dinle, özellikle dünyayı gözlemle, böylece ihtiyacın olan her şeyi öğreneceksin,” dedi. Diğer taraftan, karşıma çıkabilecek</p>
<p>güçlere dair fikir sahibi olmam için bana bir dizi farklı yetenek gösterdi. Bana akla gelebilecek her şeyle saldırdı: şimşek, alev, su, ses, ışık, renkler ve nesneler. Beni bir sürü yere fırlattı: suya, ağaçlara, zemine. Asla canım yanmasa da, bu dikkat dağıtıcıydı ve halen alt edilebildiğimi gösteriyordu.</p>
<p>Muskaya rağmen Ledger’m zihin kontrolü yeteneği de üzerimde etkiliydi. Mesela bana durmamı söylediğinde, ona saldırmak üzereyken birdenbire duruyordum. En korkutucu olanı ise, benden bunu istediğinde Gabriel’e bile saldırdığımı görmem oldu. Ledger, elbette Gabriel’in zarar görmesini engelledi ama ortaya koymak istediği nokta gayet açıktı. Zihnim kontrol edilebiliyordu.</p>
<p>Gabriel de kendi yeteneği üzerinde çalıştı. Yeteneğini mükemmel bir hale getirmiş gibi görünse de, bana dönüşmesinden nefret ediyordum. Beni olduğumdan daha iyi, daha güzel, daha mutlu gösteriyordu. Gerçi burada mutlu olduğumu hissediyordum. Bunun nedeni Ledger, içinde olduğum öğrenme süreci ya da başka bir şey değil, Gabriel’le eskisi gibi olmamızdı. Hatta eskiden olduğumuzdan çok daha iyiydik.</p>
<p>Boş zamanlarımda Gabriele vereceğimi söylediğim hediyenin ne olacağını düşündüm. Gabriel’in bunu unutacağımı ya da kafama çok takmayacağımı düşündüğünü bilmem, doğru hediyeyi bulmak için daha da kararlı olmamı sağlıyordu. Ama seçeneklerim çok parlak değildi; bıçak, kitap, saat, kolye, bilezik... Bunlar güzel hediyelerdi, Gabriel'in de memnun olacağını sanıyordum ama bence yeterli değildi. Ona gerçekten özel bir şey vermek istiyordum.</p>
<p>Her sabah hayvana dönüşme yeteneğimi kullanarak bir kartala dönüşüp bu şekilde zaman geçirdim. Bunun ardından genellikle babamı ve birlikte geçirdiğimiz günleri, onunla ilgili bütün detayları düşündüm. Kartaldan insan halime geri döndüğüm bir gün Gabriel’e ne hediye etmem gerektiğini anladım. Hatta bunu daha önce düşünmediğim için kendimi budalanın teki gibi hissettim. Hediyemin ne olması gerektiği apaçık belliydi aslında. Ve bu mükemmel bir hediyeydi.</p>
<p>Ledger kulübeyi içeride kalabileceğimiz şekilde ayarla-»tt da, geceleri dışarıda geçirdik. îlk gece yaktığımız ateşin başında uyuduk. Ama ikinci gece, böğürtlen çalılarını kullanarak baba minki gibi bir in yaptım. Bu yeteneğe sahip olduğumdan, artık bit kilerin hızla büyümesini ya da ölmelerini sağlayabiliyordum. Kısa bir tünelle girilen, çalıların bir kubbe oluşturduğu, basit bir in yaptım. İçinde ayağa kalkabileceğimiz kadar büyük değildi ama rahattı. Ateş yaktık ve çalılarla dalların oluşturduğu kubbede, hem dumanın çıkabileceği hem de yıldızları izleyebileceğimiz boşluklar açtık. GabrieFle yan yana uzanıp yıldızları izledik. Beşinci gece “Yarın geri dönmeliyiz,” dedim.</p>
<p>“İstediğin buysa, elbette.”</p>
<p>&quot;Burayı sevdin mi?”</p>
<p>&quot;Senin buradaki halini sevdim.”</p>
<p>Seviştik. Gabriel uykuya daldığında, bir süre daha uyanık kalıp kalp atışlarını dinledim.</p>
<p>Gabriettn hediyesinin ne olacağını biliyordum ama sorun bunu nasıl vereceğimdi. Hediyemi paket kâğıdına sarıp, açtığında nasıl bir tepki vereceğini görmek için beklemek istemiyordun) Bıınun gerçekten özel olmasını istiyordum.</p>
<p>Sağ elimi havaya kaldırdım. Ateşin aydınlığında bilek tenim kısmen buruşuk, kısmen pürüzsüzdü. Parmağımın kesilmesinin ardından elimin şekli tuhaf görünüyordu. İşaret parmağımda babamın verdiği yüzük vardı. Bana böyle-sine özel bir şey verdiği için nasıl şaşırdığımı ve gurur duyduğumu halen hatırlıyordum. Marcus babam olduğu için, bu yüzüğü bana verdiği için nasıl gururlandığımı çok iyi hatırlıyordum. Parmağımdan çıkarıp dudaklarıma yaklaştırdığım yüzüğü öptüm. Cenevre Havaalam’nda Gabriel’i ilk kez gördüğüm anı, Rose’un Gabrielm beni sevdiğini söylediği anı, Gabriel’in bana bunu ilk kez söylediği anı düşündüm. Onu, hayatımda kimseyi sevmediğim kadar sevdiğimi biliyordum. Birini bu kadar sevebileceğimin mümkün olduğunu bile düşünmezdim. O beni daha iyi bir insan yapıyordu. Yüzüğü Gabriel’in parmağına geçirdim. Elinde güzel durmuştu. Yanma uzandım ve bir nehrin kıyısında, birlikte huzur içinde yaşayacağımız geleceğimizi düşündüm.</p>
<p>Ertesi sabah Gabriel’in adımı alçak sesle söylemesiyle uyandım. Sırtüstü yatıyordum ve Gabriel’in vücudunu yanımda hissediyordum.</p>
<p>“Nathan?”</p>
<p>Gözlerimi açtım. Dirseğinin üzerinde doğrulmuş, bana bakıyordu. Yüzünde ciddi ve gergin bir ifade vardı. “Seninle konuşmam lazım.” Bakışlarını kaçırdı. Gerçekten çok gergin görünüyordu. Elini kaldırdı ve parmağındaki altın yüzüğe bakarak “Bunun hakkında,” dedi.</p>
<p>“Sana hediye vereceğimi söylemiştim. İşte, bu da hediyem.”</p>
<p>Bana baktı. Çok ciddiydi. Bir şey demedi. Bakışları aşağı kaydı. Bunun üzerine düşünüyormuş gibi, yüzüğü</p>
<p>parmasında çevirmeye başladı. Ardından bir şey söylemek için ağzını açtı ama ondan önce ben davrandım. “Kızdın değil mi? Kızacağını biliyordum.”</p>
<p>Kafası karışmış gibi görünüyordu. “Kızmadım.” Bunu içten bir sesle, başını hafifçe iki yana sallayarak söylemişti. “Kesinlikle kızmadım.”</p>
<p>“Neden kızdığını anlayabiliyorumdedim, onu duymamışım gibi. “Çünkü hediyeler, nezaket ve bu türden sikko-luklar konusunda çok iyi olduğunu düşünürken, seni alt ettim ve bana verdiğinden çok daha iyi bir hediye verdim.” Ona takıldığımı anladığında gülümseyerek, bir kez daha başını iki yana salladı. “Beni alt ettiğini kabul ediyorum. Bana böyle bir şey vereceğini hiç düşünmemiştim. Aslında, dürüst olmam gerekirse, bana herhangi bir şey vereceğini bile düşünmemiştim. Ama bu babanın...”</p>
<p>“Bu babama, büyükbabamdan geçmiş. Herhalde büyükbabama da onun babasından geçmiştir. Bu, Edge ailesinin ata yadigârı, antik ve değerli bir yüzük, tamam mı?” Ona takılsam da, doğruyu söylüyordum.</p>
<p>“Nathan, bu çok değerli.”</p>
<p>‘‘Değerli, evet. Aynı zamanda benim için çok önemli. Bu bana babamın verdiği tek şey. Yani Fairborn’la Avcı kurşunu dışında. Her neyse, bu bana babamdan kalan tek güzel şey; bu yüzden senin olmasını istiyorum.” “Nathan...”</p>
<p>“Bunun üzerine düşündüm ve eminim. Bunu almanı istiyorum. Babamın da bunu kabul edeceğini biliyorum.” Gabriel’in gözleri dolmuştu.</p>
<p>“Bu senin. Sonsuza dek.”</p>
<p>Gözyaşları yanaklarından süzülürken öpüştük.</p>
<p>üçüncü bölüm</p>
<p><a id="bookmark2"></a><span style="font-weight:bold;">kayıp</span></p>
<p><a id="bookmark3"></a>elli birinci sorun</p>
<p>Celia’nm kampına, yani yeni Birinci Kamp’a geri döndük. Bir hafta kaldığımız Ledger’ın yanında dinlenmiş, öğrenmiş, yeteneklerim üzerinde çalışmış, Gabriel’le birlikte muskanın nelere karşı koruma sağlayıp nelere karşı zayıf kaldığını elimizden geldiği kadar test etmiştik. Bir haftanın sonunda Ledger harita odasına geri dönmemiz için bize kılavuzluk etmişti ve New York üzerinden buraya gelmiştik.</p>
<p>Celia’ya Ledger hakkında çok fazla şey anlatmasam da (Ledger mahremiyetine önem veriyordu), muskadan ve bana sağladığı korumadan bahsettim.</p>
<p>Celia yeteneğini üzerimde denediğinde ne olacağını merak ediyordum. Onun çıkardığı korkunç sesten nefret ediyordum. Gerçekten korktuğum bir şey varsa, o da buydu. Sorun yalnızca sesin neden olduğu acı değil, aklıma getirdiği kötü hatıralar, utanç, bu ses yüzünden yerde burnumu çekerek ağladığım, sızlandığım anlardı. Ama şimdi Celia’nm bunu üzerimde kullanmasını istiyordum. O da bunu denemeye hevesli görünüyordu.</p>
<p>Sırıtarak “Ama önce suratıma bir yumruk atsana,” dedim.</p>
<p>Parmaklarını çatırdattıktan sonra sıktığı yumruğunu bana savurdu. Gayet sağlam bir sağ yumruktu bu.</p>
<p>Bir şey hissettim. Ama hissettiğim şey acı değil, Celia’nın elini tutarak iki büklüm olmasını görmekten duyduğum heyecandı. Mümkün olduğunca hızlı bir şekilde kendini iyileştirip doğruldu. “Çeliğe vurmak gibi,” dedi.</p>
<p>Elbette bu durum Celia’yı başka şeyler denemekten geri koymadı. Beni bıçaklamaya, tabancayla vurmaya çalıştı. Ama beni asmak istediğinde buna izin vermeyip, kendi yeteneğini kullanmasını istedim.</p>
<p>“Hazır mısın?” dedi. “Buna hazırlanman filan gerekmiyor mu?”</p>
<p>“Hayır. Muskanın koruma gücü daima üzerimde olan bir zırh gibi.”</p>
<p>Ve ses bana çarptı. Ama bu defa acı duymadım ve çarpmak da doğru sözcük değildi. Bu aşırı ölçüde tiz, çirkin, cırtlak bir ses olsa da, beni detone bir şarkıcıya maruz kalmaktan daha fazla etkilememişti.</p>
<p>Kollarımı kavuşturdum. “Gerçekten bütün gücünü kullanıyor musun?”</p>
<p>Dediğimi duymazdan gelerek Gabriel’e döndü. “Bu koruma kalkanında herhangi bir zayıf nokta saptadın mı?”</p>
<p>“Suda boğulabilir ama bunun için çok zaman gerekiyor. Bağlanabilir. Tutsak alınabilir. Zihin kontrolüne karşı koyamıyor. Zihin kontrolü yeteneğine sahip biri ona teslim olmasını söylerse, Nathan teslim olacaktır. Ama savaşta, açık bir savaşta, kimse ona zarar veremez.”</p>
<p>“Peki bomba?” diye sordu Celia.</p>
<p>Gözlerimi devirdim. “O kadarını denemedik.” “Bombanın neden olduğu enkazın altında sıkışıp kalabilir misin?”</p>
<p>“Evet. Ama bu seni rahatlatacaksa, sıkışıp kaldığım yerde canlı olurum.”</p>
<p>“Nathan’a bombalarla saldırmalarını mı bekliyorsun?” diye sordu Gabriel.</p>
<p>“Belki patlayıcılarla,” dedi Celia. “Kirsty’yi öldüren bubi tuzakları gibi patlayıcılarla.”</p>
<p>“Onlar dert olmaz,” dedim.</p>
<p>“Denemek ister misin?” diye sordu Celia, cebinden çıkardığı el bombasını bana uzatarak.</p>
<p>Gerildiğimi kabul etmem gerekiyordu. Ama kurşunlar muskanın kalkanını aşamadıysa, herhalde el bombaları da aşamazdı, değil mi?</p>
<p>El bombasını alıp pimini çektiğim anda Celia’yla Gabriel hızlı adımlarla benden uzaklaştılar. Kalbim küt küt atıyordu. Az sonra kaybedebileceğim elime, koluma baktım.</p>
<p>Bomba elimde gürültüyle patlarken kapalı gözlerle geriye sendeledim.</p>
<p>Kalbim halen deli gibi atıyordu. Elimle kolumdaki karıncalanmayı hissediyordum. Ama vücudum parçalan-mamıştı; elim de kolum da halen yerli yerindeydi. Parmaklarımı esnettiğimde sorunsuz çalıştıklarını gördüm. Ama bu yinelemek için can attığım bir deneyim değildi.</p>
<p>Aynı gece Gabriel, Celia ve Greatorex’le ateşin başında oturuyorduk. Kahkahalarla gülüyordum. Celia, SouFa saldırı planımızı anlatıyordu. Biz yokken üzerinde çalıştığı plandı bu.</p>
<p>Kahkahalarım en sonunda kesildiğinde “Bu planı kurmak için bir hafta mı harcadın?” dedim. “Meclis binasına girip herkesi öldürmek? Plan bu mu yani?!”</p>
<p>“Bunun basitliğini takdir edeceğini sanmıştım,” dedi Celia.</p>
<p>Ağzımı bozmamak için kendimi zor tutarak, öfkeyle ona baktım.</p>
<p>“Yıllık Meclis toplantısı yaklaşıyor. Tarihini öğrenmek zor olmadı. Bu, Meclis üyeleri ve liderinin yeniden seçilmesi açısından mühim bir buluşma. Soul, Wallend ve Jessica orada olacak. Onları ortadan kaldırmak için mükemmel bir fırsat. îçeri ilk sen gireceksin, Nathan. Kilit öneme sahip personeli etkisiz hale getirdikten sonra biz gireceğiz ve Meclis üyeleriyle oradaki Avcılarla ilgileneceğiz.”</p>
<p>Gabriel kaşlarını çattı. “Ya orada olmazlarsa? Ya tarihi yanlış biliyorsan?”</p>
<p>“Orada değillerse, Nathan, içinde bulunduğu şartlara göre en iyi kararları vermek zorunda kalacak. Doğru kararları vereceğine de inanıyorum.”</p>
<p>Gabriel’in dediği gibi bir durum olursa ne yapacağıma şimdiden karar vermiştim: Meclis binasını yakacaktım. Orayı yok edecektim.</p>
<p>Celia devam etti. “Herhangi bir saldırı planında asıl sorun Avcıların görünmez olabilmesi. Bu yetenek sayesinde her zaman, her durumda avantajlı olacaklar. Soul’un başına ne gelirse gelsin, Avcılar savaşmaya devam edecek. Görünmez bir orduyu mağlup edemeyiz. Göremediğimiz Avcıları yakalayıp öldüremeyiz.</p>
<p>Geçen gün yakaladığımız iki Avcı’yı gerçeklik iksiri-</p>
<p>nin etkisi altında sorgudan geçirsek de pek bir şey öğrenemedik. Görünüşe göre Avcılar bile görünmezlik yeteneğinin ardındaki büyü hakkında neredeyse hiçbir şey bilmiyor. Ama Wallend’in bu yeteneği cadı şişeleri vasıtasıyla kontrol ettiğini biliyoruz. Görünmezlik yeteneğine sahip Avcılar bunu kendi inisiyatifleri doğrultusunda kullansa da, bu yeteneği onlara veren kişi Wallend.” Soul’u öldürmeyi ne kadar istersem isteyeyim, bu konuda Celia’ya katılıyordum. “O halde ilk hedefimiz Avcıların görünmezlik yeteneğini ortadan kaldırmak ve ardından Soul’a yönelmek.”</p>
<p>“Evet.”</p>
<p>“Soul’un yeteneği ne?”</p>
<p>“Wallend gibi iksirler. Ama Soul güçlü bir yeteneğe sahip değil. Wallend’i kullanmasının nedeni de bu. Wallend iksirler konusunda istisnai ölçüde güçlü.”</p>
<p>“Wallend Meclis binasında çalışıyor, değil mi?”</p>
<p>“Evet, onunla ilgili elde ettiğimiz bilgiler zamanının çoğunu Meclis binasında geçirdiğini gösteriyor. Yakın zaman içinde bu alışkanlığını değiştirmesi için herhangi bir neden göremiyorum.”</p>
<p>Ben de göremiyordum. Wallend bana her zaman işine saplantılı bir şekilde bağlı, bunun dışında bir hayatı olmayan biri gibi görünmüştü. Meclis’in son zamanlarda elde ettiği başarıyı da hesaba kattığımızda, buradan ayrılması için ne bir neden ne de bir gereklilik olabilirdi.</p>
<p>“Herkesi kontrol etme arzusu ve Avcılara karşı güvensizliği nedeniyle, Soul’un, Avcılara görünmezlik gücünü veren büyüyü kendine yakın bir yerde tuttuğuna eminim. Bu büyünün kaynağı Meclis binasının bir yerlerinde olmalı, içeri girmeyi başarıp cadı şişelerini ya da büyü kaynağı artık her neyse bunu bulup ortadan kaldırabilirsek, Avcıların görünmezlik gücü yok olacaktır. Bu durumda görevin başarıyla sonuçlandığını düşünebilirim.”</p>
<p>“Sen düşünebilirsin; ben düşünmem.”</p>
<p>“Daha fazlasını hedeflememiz gerektiğini kabul ediyorum. Soul, Wallend ve Jessica’yı ortadan kaldırmamız; aynı esnada binadan kimsenin kaçmamasını sağlamamız gerekiyor. Binadaki herkesi yakalamalıyız.”</p>
<p>“Planın binaya girip herkesi öldürmek olduğunu sanıyordum.” Bunu dediğim anda, aklıma babamın tavsiyesi geldi. Hepsini öldürmeliydim. Şu ana dek o kadar çok ikincil oyuncu ve önemsiz Avcı’yı ortadan kaldırmıştım ki, Soul, Wallend ve Jessica’nın yaşamasına izin vermem öldürdüklerime karşı hakaret olurdu.</p>
<p>“Öldürebiliriz ya da yakalayabiliriz,” dedi Celia. “Güzel.”</p>
<p>“Elbette planımızın sorunlu olduğu birkaç nokta var,” dedi Celia.</p>
<p>“Elbette.”</p>
<p>“ilk sorunumuz Meclis binasına girmek. Binanın üç girişi var. Ana cadde üzerindeki asıl kapı içeri girmek için en basit yol olsa da, bu kapı çok göz önünde, istediğimiz son şey fersizlerin bir şeyleri fark etmesi olur.”</p>
<p>Celia’nm bahsettiği kapıyı biliyordum. Bu kapının nöbetçiler tarafından sıkı bir şekilde korunduğuna şüphe yoktu. Görünmezken bile bu yolu kullanmayı tercih etmezdim. “Pekâlâ, dediğine katılıyorum,” dedim.</p>
<p>“Arka giriş artık kullanılmıyor; anladığımız kadarıyla bu kapı kapatılmış durumda. Sanırım buranın binanın</p>
<p>zayıf bir noktası olduğuna karar verdiler. Görüş alanının kısıtlılığı ve çok yakındaki fersiz binaları yüzünden bu kapıyı korumak her zaman zor olmuştur. Her neyse, arka giriş artık değerlendirilebilir bir seçenek değil.”</p>
<p>Değerlendirmelerim için Meclis binasına geldiğimizde ninemle bu arka kapıyı kullanırdık. Bu kapıyı iyi tanıyordum ama artık bu da bir seçenek değildi.</p>
<p>“Kobalt çıkmazındaki giriş ise halen kullanımda olsa da, çok tehlikeli.”</p>
<p>“Bütün girişler tehlikeli,” dedim. “Ama çıkmaz sokağı koruyan büyünün nasıl çalıştığını biliyorum. Bu büyü insanı binaya çekiyor, değil mi? Bunu kendi lehimize kullanamaz mıyız?”</p>
<p>Celia başını iki yana salladı. “Çıkmaz sokaktaki kapıdan bir iç avluya giriliyor. Bu avluda bizi sıkıştırıp kolaylıkla avlayabilirler. Binanın güvenliğinin başında olsaydım bu kapıyı, içeri girmeyi düşünecekler için çekici bir seçenek gibi göstermek isterdim. Avluya girdikten sonra geçmemiz gereken ikinci kapı tam anlamıyla aşılamaz olacaktır. Soul’un da aynı şeyi düşündüğüne eminim.”</p>
<p>“O halde içeri nereden gireceğiz? Çatıdan mı? Pencerelerden mi?” Şaka yapıyordum. Binanın tamamının korunduğuna şüphem yoktu.</p>
<p>“Meclis’e ait bir başka yerdeki geçitten içeri gireceğiz. Kule’den.”</p>
<p>“Kule?”</p>
<p>“Tam adıyla Roma Kulesi. Burası hüküm giymiş Ak Cadılar’m tutulduğu, Meclis’in denetiminde olan bir hapishanedir. Burayı avcumun içi gibi bilirim. Diğer bütün Avcılar gibi Greatorex de bilir. Avcıların yıllık görevleri arasında burada gardiyan olarak çalışmak da vardır. Kule’den Meclis binasının içine açılan bir geçit var.”</p>
<p>“Ve bizi Kule’ye sokabilirsin, öyle mi?”</p>
<p>“Haftalardır Kule’yi izletiyorum. Gardiyanların günlük rutinlerini, kaç kişi olduklarını, vardiya değişim saatlerini biliyoruz. Parola ve çeşitli kontrol adımlarından oluşan bir güvenlik sistemi var ama sen, Nathan, görünmezlik yeteneğin sayesinde gardiyanlarla birlikte içeri girebilirsin. Girdikten sonra da gardiyanları etkisiz hale getirip bizi içeri alırsın.”</p>
<p>“Orada kaç gardiyan var?”</p>
<p>“Her vardiyada altı Meclis gardiyanı ve dört Avcı bulunuyor. Sekiz saatlik vardiyalar halinde çalışıyorlar. Burası korunması ve gözlemlenmesi kolay bir yer. Tutuklula-rın hücrelerinden çıkmasına asla izin verilmez.”</p>
<p>“Güzel.”</p>
<p>“Güzel olsa iyi olur.”</p>
<p>“Pekâlâ. O halde Kule’ye gireceğim, gardiyanlarla ilgileneceğim ve sizi içeri alacağım. Sonra? Meclis binasına açılan geçidi kullanıp, Soul, Wallend ve Jessica’yı mı bulacağım?”</p>
<p>“Aynen öyle. Ama bu noktada ikinci sorunumuzla karşı karşıya kalıyoruz. Jessica.”</p>
<p>Celia yüzünü ovarak “Soul, Wallend ve Meclis’i mağlup etsek bile, halen karşımızda Avcılar olacak,” dedi. “Avcılar Meclis’in emirleri doğrultusunda çalışsalar da asıl bağlı oldukları kişi Soul değil, Jessica’dır. Jessica hayatta olduğu sürece Avcılar da savaşmaya devam eder. Soul ya da Wallend’e ne olursa olsun, Jessica asla teslim olmayacaktır.” “Yani?”</p>
<p>“Cenevre’de onun yaşamasına izin verdin,” dedi Celia. Buna kahkahayı koyverdim. “Ah... Yani sorunumuz, onu öldürmeyeceğimi düşünmen mi?”</p>
<p>“Sence böyle bir sorunumuz var mı?”</p>
<p>“Hayır, yok.” En azından ben böyle bir sorunumuz olduğunu düşünmüyordum. Jessica üvey kardeşim, annemin kızı olabilirdi ama ondan nefret ediyordum. O iblisin tekiydi. Eline fırsat geçtiği anda düşünmeden beni ikinci kez öldüreceğine emindim. Cenevre’de gitmesine izin verdiğim doğruydu. Ama o zaman savaşta değildik. Artık işler değişmişti. Ben de değişmiştim.</p>
<p>“Endişelenme. Onu ya yakalar ya da öldürürüm,” dedim.</p>
<p>Başını sallayan Celia, bu konuya daha fazla takılmadan devam etti. “Üçüncü sorunumuz da Avcılarla ilgili. Avcıların asla teslim olmadığına ve kaçmadıklarına dair bir efsane vardır. Ama, tahmin edebileceğiniz gibi, bu tam olarak doğru değil. Avcıların çoğu teslim olmaktansa ölmeyi tercih edebilir ama onların da insan olduğunu unutmayalım. Yani aralarından bazıları hayatta kalmak isteyebilir. Kazanamayacaklarını anladıklarında taktiksel bir şekilde geri çekilebileceklerini, hatta teslim olabileceklerini düşünüyorum. Böyle bir şey yaşanırsa, onlara zarar vermeyeceğiz. Avcı örgütünün dağıtılması gerekiyor. Onların tarihlerini kesintiye uğratmak zorundayız.” Tutsak Avcıların oluşturduğu sonsuz hattı gördüğüm rüyamı bir kez daha hatırladım.</p>
<p>“Dediğini yapmak için Avcıların tamamını infaz etmek iyi bir yol olabilir.”</p>
<p>“Hayır, olmaz. Avcılar çok farklı Ak Cadı ailelerinden</p>
<p>geliyor. Bu nedenle onlara müsamaha göstermek, adil davranmak zorundayız. Onlar şeytani kişiler değil, yalnızca asker.”</p>
<p>Celia’ya bakarak başımı iki yana salladım. “Tutsakları öldürmeyeceğiz Nathan,” dedi Celia. “Teslim olanları da öldürmeyeceğiz.”</p>
<p>“Peki üçüncü sorun tam olarak nedir?”</p>
<p>“Nathan, teslim olan Avcıları öldürmeyeceğinden emin olmam lazım. Teslim olmayı tercih ettikleri takdirde buna izin vereceksin. Savaş esirlerini infaz etmenin yanlış olacağını bildiğine inanmak istiyorum.”</p>
<p>“Babam gibi olmadığıma inanmak istediğini söylüyorsun sanırım. Tamamı Avcılar tarafından öldürülen atalarımın öcünü almayacağıma inanmak istiyorsun. Peki bugüne dek Avcılar tarafından öldürülen diğer bütün Kara Cadılar? Onlar adına da biraz intikam alamaz mıyım?” “İntikam almak değil, bu savaşı kazanmamızı istiyorum ” “Benim düsturum ise ‘Hepsini öldür.’”</p>
<p>“Teslim olduklarında bile mi? Bunu yaptığın takdirde Soul’dan bir farkın kalmaz.”</p>
<p>“Evet... Hayır.” Öfke dışında ne hissettiğimden emin değildim. Dudak bükerek “Kendini daha iyi hissetmeni sağlayacaksa, önce onları işledikleri savaş suçları yüzünden yargılayabilirsin,” dedim. “Ardından infaz ederiz.” “Aklımdaki plan, Ittifak’ı Ak, Kara ve Melezlerle birlikte çalışarak sürdürmek,” dedi Celia. “Meclis üyelerinin işlediği suçları dikkatli bir şekilde incelerken, benzer suçları işlememeye daha çok dikkat etmeliyiz. Yoksa biz de kendimizi bir gün sanık sandalyesinde buluruz.</p>
<p>Birlikte çalışacağız. Herkese karşı adil olmak ve bu</p>
<p>şekilde görünmek zorundayız. Adil olacağız. Sen de dahil olmak üzere herkese karşı Nathan. Olabilecek şeylere karşı seni şimdiden uyarıyorum. Adil bir toplum kurmamız gerekiyor ve hepimiz aynı kurallara bağlı olmalıyız. Savaş işin kolay kısmı. Asıl mücadele ardından gelecek.” “Sağ ol. Yapmam gerekenin ne kadar kolay bir iş olduğunu herkesin takdir etmesi beni çok sevindirdi doğrusu.” “O halde saldırı planımıza geri dönüyoruz,” dedi Celia. “Üçüncü sorun gibi bir sorunumuz var mı, yok mu?”</p>
<p>“Bak, benim amacım savaşı kazanarak, şu ya da bu şekilde Soul, Wallend ve Jessica’yı ortadan kaldırmak. Bunu yapmamı engelleyen kim olursa olsun öldürürüm. Beni ya da herhangi bir ittifak savaşçısını öldürmeye çalışanları da öldürürüm. Savaşı kazandığımızda hayatta kalan Avcılar ya da Meclis üyeleri olursa onları sana bırakacağım. Bütün gün Meclis binasında oturup vicdanınla hesaplaşabilirsin. Ben o esnada bir nehir kıyısında sessiz, sakin bir hayat sürüyor olacağım.”</p>
<p>“Peki Annalise?”</p>
<p>“Onu unutmadım. Peşine düşeceğim. Ama önceliğim Wallend, Soul ve Jessica.”</p>
<p>“Annalise hayattaysa, îttifak’ın ilk başta planladığı gibi, yargılanmalı.”</p>
<p>“O halde umalım da şu ana dek işkenceden geçirilerek öldürülmüş olsun.”</p>
<p>Buna bir karşılık gelmediğinde “Bir sonraki sorun?” dedim.</p>
<p>Ayağa kalkan Celia “Geç oldu,” dedi. “Geri kalan konular üzerinde yarın konuşuruz. Sabah ilk işimiz burada bir kez daha toplanmak olacak. Bilmen gereken bir şey</p>
<p>daha var Nathan. Ittifak’taki herkese muskanın seni nasıl koruduğundan bahsedeceğim. Bu diğer savaşçılara güven verecektir.”</p>
<p>Bunun üzerine bir süre düşündüm ve kimin ne bildiğinin hiçbir şey değiştirmeyeceğine karar verdim.</p>
<p>“Pekâlâ.”</p>
<p>Celia bir adım attıktan sonra arkasına dönerek bana baktı. “Asıl derdimizin elli birinci sorun olacağını düşünüyorum. Bu yüzden yeni yeteneğin seni çok rahatlatmasın.” Bunu dedikten sonra çadırına doğru yürüyüp uzaklaştı.</p>
<p>Başımı iki yana salladım. Rahatlamış filan hissetmiyordum.</p>
<p>“Celia neden bahsediyor?” diye sordu Gabriel. “Elli birinci sorun da nesi?”</p>
<p>“Celia’nın kuruntularından biri işte. Eskiden bana bir savaşta birçok sorun çıkacağını ve sorun olabilecek elli ayrı şeyi düşünebileceğini söylerdi. Elli birinci sorun ise biraz farklı. O sorun her zaman göz önünde olsa da Celia bile bunun ne olabileceğini önceden kestiremez.”</p>
<p><a id="bookmark4"></a>sonu gelmeyen sorunlar</p>
<p>Yıllık Meclis toplantısı, Ingiltere’nin yanı sıra muhtemelen Avrupa’nın çeşitli yerlerinden de önemli Meclis üyelerinin katılacağı büyük bir olaydı. Ama bariz bir hedef olduğundan sıkı güvenlik önlemlerinin alınacağı da ortadaydı. Ittifak’ın herhangi bir saldırı gerçekleştiremeyecek kadar zayıf olduğunu düşündüklerini umuyorduk.</p>
<p>Dördüncü sorun toplantının tarihiydi. Toplantı genellikle nisan ayının son günü gerçekleşse de, Soul’un bu tarihi değiştirmesi şaşırtıcı olmazdı.</p>
<p>Beşinci sorun Meclis binasının, koridorların oluşturduğu çok katlı bir labirentten farksız iç planıydı. Sekiz yaşımdan on dört yaşıma kadar her doğum günümde Meclis’e gitmiştim ama binanın yalnızca küçük bir kısmını görebilmiştim. Sınırlı deneyimime rağmen karmaşık koridorlarla dolu çok büyük bir bina olduğunu tahmin edebiliyordum. Celia, Greatorex ve îttifak’ın diğer bazı üyeleri binanın tamamınuya da bir kısmını tanıyordu. Bodrum katındaki hücrelerden tavan arası odalarına dek, binanın planını çıkardılar. Üst katlarda bilmedikleri kısımlar vardı ve Wallend’in laboratuvarmın bilmedikleri bu yerlerin birinde olduğunu düşünüyorlardı.</p>
<p>Yedi ittifak kampında eğitimde bulunan bütün ittifak savaşçıları Birinci Kamp’ta toplanmıştı. Umduğumdan daha kalabalık olsalar da, ihtiyaç duyduğumuz rakamın çok altındaydılar. Toplam yirmi yedi askerimiz vardı. Bu askerlerin çoğunu tanımıyordum. Binanın iç planını öğrenmek için birlikte çalıştık. Planımıza göre binaya ilk ben girecektim ve ancak, Avcıların görünmezlik yeteneğini ortadan kaldırıp Soul’u öldürebilir ya da yakalayabilirsem diğer ittifak üyeleri içeri girecekti. Greatorex askerlere “Karanlıkta ve duman altında yolunuzu bulabilecek kadar binayı tanımalısınız,” deyip duruyordu. “Burayı, bugüne kadar en iyi tanıdığınız binadan daha iyi öğrenmelisiniz.” Bu benim için de geçerliydi.</p>
<p>Binayı öğrenebilmemiz için, her katın planı kamp alanında yeniden yaratılmış; kilit önemdeki alanların odun ve çadır bezleriyle modelleri çıkarılmıştı. Bu alanlar bodrum katı, zemin katı ve en üst kattı. Binaya bodrum katından girecektik. Tutsakların Meclis binasındaki hücrelerle Kule arasındaki transferlerini kolaylaştırmak için Kule’deki geçit bodrum katına açılıyordu. Soul’un özel ofisi de dahil olmak üzere, ana ofislerle toplantı odalarının tamamı zemin kattaydı.</p>
<p>Kampta olmadığım günlerden bu yana binanın modeli üzerinde çalışıyorlardı ama biraz incelediğimde gözüme doğru görünmeyen kısımlar olduğunu fark ettim. Bodruma inen merdiven daha dar olmalıydı. Hatta o kadar dardı ki, gardiyanlar beni öne geçirip arkamdan itmek zorunda kalmıştı.</p>
<p>Modelde, beni tuttukları hücreyi inceledim. Duvarlar çadır bezindendi; hücrenin tavanı yoktu. Sabah saatleriydi ve gökyüzü açıktı. Hücrenin içinde dolandım. Zincirlendiğim noktaya bakarak duvar boyunca ne kadar ilerleyebildiğimi hatırladım. Hücreden çıkıp 2C odasına geçtim. 2C odası aslını daha iyi yansıtan bir şekilde yaratılmıştı. îçeri girdiğim anda bezden duvarlar aklıma asıl odanın bembeyaz duvarlarını getirdi. Odada yere uzanıp, Wallend’in üzerime eğilerek dövmeleri yaptığı anı düşündüm. Şu ana dek bu dövmeleri kaç kişiye yapmıştı acaba?</p>
<p>Bodrum katında hücrelerin bulunduğu kısmı gezerken, bir yandan içerinin planını aklıma kazıdım, bir yandan da her bir hücrede kaç kişi tutuyor olabileceklerini düşündüm. Bir kişi hücrelerin birinde tek başına tutulurken, diğer bir hücreye yirmi kişi birden mi tıkılmıştı? Celia’nm bana okuduğu, çalışma kampları, cezalar, sorgulamalarla ilgili bütün hikâyeleri hatırladım. Her hücreyi ellerinden geldiği kadar kötü bir yer haline getirdiklerine şüphem yoktu.</p>
<p>Eski hücreme geri dönüp, cadı güçlerim gelişirken ilk kez geceyi kapalı mekânda geçirmek zorunda bırakıldığımda çöküp kaldığım köşeye oturdum. Orada ne kadar rahatsızlandığımı, nasıl korktuğumu çok net bir şekilde hatırlıyordum. On altı yaşındaydım. Bu kulağa çok genç bir yaş gibi geliyordu ama şu anda da yalnızca on yediydim. Bundan bir yıl önce, hatta bir yıldan daha kısa bir süre önce bu hücrede olduğumu fark ettim. Oysa bana aradan yirmi yıl geçmiş gibi geliyordu. Bu kısacık zamanda çok değişmiştim, çok deneyim kazanmıştım. Hücreye atıldığım günlerde tek isteğim oradan kaçmak ve on yedinci doğum günümde üç armağanımı almaktı. Tek isteğim özgürce yaşamaktı. Buradaydım işte. Üç armağanımı alıp kendi yeteneğime kavuşmuştum ve birçok yeteneğim daha olmuştu. Mümkün olduğunu sandığımdan çok daha fazla güce sahiptim ve kısa süre sonra her şeyimi riske atacaktım. Gene de bu saldırı planı konusunda kendime güveniyordum. Sonuçta kimse bana zarar veremezdi. Şansımızın yüksek olduğunu biliyordum. Soul, Wallend ve Jessica orada olacaktı. Halen hayattaysa, Annalise de binanın bodrum katındaki ya da Kule’deki bir hücrede olabilirdi. Kendime bunu söyleyip dursam da, Annalise’in tutsak olmayabileceğinin farkmdaydım. Belki de işkenceden geçirileceği bir hücre yerine, rahat bir odadaydı. Çünkü Marcus’u vurmuştu. Çünkü o bir casustu.</p>
<p>“Ben de seni arıyordum. Saat geç oldu,” dedi gelip yanıma oturan Gabriel.</p>
<p>Hava kararmıştı. Saatlerdir bu hücrede düşüncelere dalmıştım.</p>
<p>“Canını sıkan ne?” diye sordu Gabriel.</p>
<p>“Tam listeyi mi istersin, yoksa ilk on mu?”</p>
<p>Sesimin titremesi beni şaşırttı. Endişeli olduğumu dillendirmek, sınıra ne kadar yakın olduğumu anlamamı sağlamıştı. Ve çok yakında adımımı boşluğa atacağımı biliyordum.</p>
<p>Gabriel bana sokularak alçak sesle “Bana tam listeyi ver,” dedi.</p>
<p>“insanları öldürdüğüm, onları öldürmek istediğim için kötü biri mi oluyorum?”</p>
<p>“Dövüşecek güce sahipsin. Diğerlerinin yapamayacağı şeyleri yapabilirsin. Sen kötü biri değilsin Nathan. Ama</p>
<p>yalnızca inandığın şeyleri yapmalısın. Çünkü vicdanınla yaşamak zorundasın. Vicdanında ne olduğunu yalnızca sen bilebilirsin ve bununla yaşamak zorunda olan da yalnızca sensin.”</p>
<p>Yüzümü ovdum. Birdenbire, bana yardım etmesi için babamın yanımda olmasını istedim.</p>
<p>“İnsanları öldüreceğimi asla düşünmezdim. Bir yıl önce bu hücrede tutuluyordum ve hiç kimseyi, beni tutsak edenleri bile öldürmek istemiyordum. Sadece kaçmak, özgürlüğüme kavuşmak istiyordum. Artık buna, özgürlüğüme sahibim.”</p>
<p>“Gerçekten öyle mi? Bazen senin halen tutsak olduğunu düşünüyorum. Kafanın içinde bu hücreden çıkabilmiş değilsin Nathan. Kesinlikle o insanlardan da kurtulmuş değilsin. Onlar halen zihnini ele geçirmiş durumda.” “Olabilir. Onları rüyalarımda çok sık görüyorum. Kâbuslarımda. Rüyalarımda, dizlerinin üzerine çökmüş tutsakların oluşturduğu uzun bir hat görüyorum bazen. Elleri arkalarından bağlanmış tutsaklar. Uzun bir hat derken, gerçekten uzun, sonu gelmeyen bir hattan bahsediyorum. Elimde bir tabancayla arkalarında yürüyorum ve her birini kafasının arkasından vuruyorum. Biri dev-rilirken, ben yanındakini infaz ediyorum.”</p>
<p>“Bu bir rüya mı yoksa görü mü?”</p>
<p>Başımı iki yana salladım. “Görüler daha farklı. Bu bir rüya. Ama bu rüyadan hiçbir şeyden olmadığı kadar nefret ediyorum. Zihnimde babamın sesini duyuyorum. <span style="font-style:italic;">Hepsini öldür. Hepsini öldür.</span> Öfkeli, kızgın bir ses değil bu. Sakin ve mantıklı. Bunu yapabileceğime dair bana güven veriyor. Tutsakların oluşturduğu hattın sonuna ulaştığımda duracağımı ve babamın da bir daha konuşmayacağını biliyorum.” Gabriel’e baktım. “Ama asla sonuna ulaşamıyorum. Asla duramıyorum.”</p>
<p>“Bir noktada durman lazım Nathan. Ama belki de sen durmamayı seçiyorsun. Asla hepsini öldüremezsin. Bu imkânsız. Ve... Bence yanlış. Demek istediğim, senin için yanlış. Bu, babanın tercih ettiği yol. Ama sen kendin için doğru olanı seçmelisin. Kendi yolundan gittiğinde babana saygısızlık yapmayacaksın. Baban onu sevdiğini biliyordu. Bunu halen biliyor. Bunu onun için yapmak zorunda değilsin.”</p>
<p>Başımı salladım. Gabriel’in haklı olduğunu biliyordum. Söylediği her şey doğruydu. Ama kendimi hiç olmadığı kadar kayıp hissediyordum.</p>
<p>Elimi tutup, parmaklarını parmaklarımın içine geçirdi. “Duracaksın Nathan. Durmana yardım edeceğim. Nehrin kenarında sessiz, sakin bir hayat yaşayacaksın ve ben de yanında olacağım.”</p>
<p>Saldırıya üç gün kalmıştı. Hepimiz hazırdık. Acemiler bile oldukça sağlam görünüyordu. Her gün Gabriel’le birlikte idman yapıyorduk. Formumuzu korumak için koşuya çıkıp ormanda tırmanma egzersizleri yaptıktan sonra, Meclis binasının modelinde çalışıyorduk. Burada birbirimizi test ediyorduk. Birbirimizin kafasını karıştırmaya çalışıyor, bina içinde zor durumlar yaratıyorduk. Ama bu işi çözmüştük. Bugün Kule’ye gidecektik. Saldırıdan önce Kule’yi görmek istediğimden Celia bizi oraya götürecekti. Böylelikle gardiyanların kullandığı parolaları da öğrenebilirdik.</p>
<p>Celia ve Gabriel’le birlikte Londra’ya açılan bir geçitten geçtikten sonra, çamur, çöp ve çatlamış asfalttan ibaret, kasvetli bir araziye geldik. Burada, birbirlerinden ve etraflarındaki diğer her şeyden yalıtılmış gibi görünen beş kule vardı. Celia, gardiyanların rutin turlarını öğrenmek için önceden birini göndermişti ama benden görünmezlik yeteneğimi kullanarak daha yakından bakmamı istiyordu.</p>
<p>Roma Kulesi fersiz hapishanelerine hiç benzemiyordu. Öncelikle kule turuncu renkteydi. Beş kule de yetmişli yıllarda inşa edilmiş apartman bloklarıydı. Her birinin dış cephesi farklı renge boyanmıştı: kırmızı, sarı, turuncu, küf yeşili ve uçuk mavi. Renkler yıllar içinde kirlenip solmuştu. Roma Kulesi, diğerlerinden beş kat daha yüksekti ve hapishane en üstteki beş kata yayılmıştı. Alt katlarda sıradan fersizler yaşıyordu. Bu fersizlerin, tepelerinde kimlerin olduğunu nasıl fark etmediklerini Celia’ya sormadım. Sanırım bunu sağlayan, kullanılan koruma büyüleriyle insanların genel ilgisizliğiydi.</p>
<p>Gardiyanların çoğu diğer kulelerde yaşıyor ve hapishaneye gitmek için normal fersiz girişini kullanıyorlardı. Avcılar ise vardiyalarına gelmek için Meclis binasındaki bir geçitten geçiyordu. Celia’nm zamanında her vardiyada altı muhafızla dört Avcı oluyordu. Gardiyanlar dövüş eğitimi almamıştı ama Avcılar, Avcı’ydı. Her katta en çok yirmi tutukluya yer olduğundan, Kule’de yüz tutuklu olabilirdi.</p>
<p>Buraya gardiyanları izlemek ve rutinlerini anlamak için gelmiştik. Gabriel’le, birkaç dükkân ve bir çamaşırhanenin bulunduğu bir binanın köşesindeydik. Dükkânların grafitiyle kaplı kapalı kepenklerine bakarken, grafittilerin bile itinalı yapılmadığını gördüm. Burada kimse buna bile zahmet etmemişti belli ki. Gabriel yakınımda duruyordu. Hastalıklı yeşil renginin düşündürdüğü kadar tiksinti verici olmayan acılı bir Hint yemeği yiyorduk. Şu anda midemize girecek herhangi bir şeye razıydık.</p>
<p>Celia açık arazinin diğer uçundaydı. Gardiyanlar günde üç kere vardiya değişimi yapıyordu. Öğleden sonra dörtteki vardiya değişimini bekliyorduk. Daha doğrusu, içeri yalnızca ben gireceğimden bunu ben bekliyordum. Saat üç buçukta Kule’ye girmemi kararlaştırmıştık. Binada keşif yapacak ve en önemlisi, üstteki beş kata girişi öğrenecektim. Celia, hapishaneye girişin bir dış, bir de iç kapıdan geçilerek yapıldığını söylemişti, ilk kapı, parolayı söyleyen kişi tarafından anahtarla dışarıdan açılıyordu ve iki kapı arasındaki bekleme alanına giriliyordu. ikinci kapıysa, gene bir anahtar ve parolayla içeriden açılıyordu. Gelenlerin, söyledikleri kişiler olup olmadıklarını anlamak için bir de gözetleme deliği vardı. Tek yapmam gereken görünmez olup, yeni vardiya için gelen gardiyanları takip etmek, bu güvenlik sisteminin halen kullanılıp kullanılmadığını anlamak ve dış kapının parolasını öğrenmekti.</p>
<p>Saat üç buçuk olduğunda Kule’ye uzanan arazide yavaş adımlarla yürümeye başladım. Binaya girmek için nümerik bir güvenlik sistemi vardı ama kapı kırılmış olduğundan sorunsuz bir şekilde içeri girdim. Asansör olmasına rağmen merdiveni kullanmaya karar verdim. Merdivene bayat çiş kokusu sinmişti ama basamaklar çöplerden arındırılmıştı. Yalnızca yılların pisliği vardı.</p>
<p>Görünmez olup basamakları daha sessiz ve hızlı adımlarla tırmanmaya başladım. Sıra dışı bir şey ya da tuzak olup olmadığını anlamak için her katı kontrol ettim. Ama şüphe uyandıracak bir şey görmedim. Avcıların hapishanenin altındaki katları izliyor olabileceklerine dair bir işaret de hissetmedim.</p>
<p>On birinci katta yalnızca tek bir kapı vardı. Hapishanenin girişiydi bu. Gerildiğimi, nefesimi tuttuğumu fark ettim. En uzak köşeye geçip sırtımı duvara yasladım ve gardiyanları beklerken, daha yavaş nefes alıp görünmez-liğimi sürdürmeye odaklandım.</p>
<p>Çok geçmeden asansörün çalıştığını duydum. Bu katta asansör kapısı yoktu. Gelenler gardiyanlar olabilirdi ya da olmayabilirdi. Bir kez daha nefesimi tuttuğumu fark ettim. Bir alt kattaki asansör kapısının açıldığını ve merdivenden gelen ayak seslerini duydum. Kimse konuşmuyordu. Beş kişilerdi ve hepsi de Meclis binasında çalışan cüsseli gardiyanlardı. Ama gardiyan ya da Avcı gibi gi-yinmemişlerdi. Üzerlerinde fersizlerin giydiği türden kot pantolon, kazak ve ceket vardı.</p>
<p>Hapishanenin kapısına geldiklerinde, tek görebildiğim cüsseli beş adamın sırtlarıydı. Aralarından biri “Bar Düğünü,” gibi bir şey söyledi. Kapı açıldı ve bir başka odaya geçtiler. Ama çok fazla bir şey göremeden kapı kapandı.</p>
<p><span style="font-style:italic;">Siktir! Bu işe yaramadı</span>.</p>
<p><span style="font-style:italic;">Şimdi ne yapacağım?</span></p>
<p>O anda merdivenden gelen ayak seslerini duydum. Ses yükseldikçe adımlar yavaşladı ve en sonunda bir başka gardiyan görüş alanıma girdi. Altıncı gardiyan.</p>
<p>Adam kapıya giderek kilide küçük bir anahtar soktu</p>
<p>ve kapının açıldığı değil, menteşeli tarafına eğilip “Bahar Günü,” dedi. Parolayı söylerken, sol eliyle tuttuğu anahtarı çevirdi ve kapı açıldı. Ucunda turuncu renkli bir başka kapının olduğu, duvarları parlak turuncuya boyanmış küçük hole kısa bir an bakma şansına sahip oldum. Ve kapı adamın arkasından kapandı.</p>
<p>Yavaş adımlarla Gabriel’le Celia’nın yanma dönerken, bir kez daha Kule’nin bütün katlarını kontrol ettim ama gözüme çarpan bir şey olmadı.</p>
<p>Celia, hayatta herhangi bir şeyden memnun olabilecekse, keşif sonucundan memnun görünüyordu. “Demek güvenlik sistemi geçmişteki gibiymiş, içeri girebileceksin. Elbette, içeri girdiğin anda gardiyanlarla ilgilenmen gerekecek, vesaire, vesaire.”</p>
<p>Gabriel’e dönüp “Vesaire, vesaire. Uzman olduğum alan bu işte,” dedim.</p>
<p>“Öyle olsa iyi olur,” dedi Celia.</p>
<p><a id="bookmark5"></a>pisliğin teki</p>
<p>Kule’den kampa döndüğümüzde, dosdoğru Meclis binasının modeline gittim. Binanın planı üzerinde çalışmam, bildiklerimin üzerinden tekrar tekrar geçmem gerektiğinin farkındaydım. Kampa gece dönmüştük ve karanlıkta çalışmaktan memnundum.</p>
<p>Saldırı planına göre Meclis binasına bodrumdaki geçitten girecek ve bunu yaparken görünmez olacaktım. Ben de bunun üzerine çalışmaya karar verdim. Görünmez olup bir süre bodrumun dar koridorlarında ilerledikten sonra zemin kata, ardından da en üst kat olan beşinci kata geçtim. Beşinci kat binanın en az bilgi sahibi olduğumuz kısmı olmasına rağmen, Wallend’i arayacağım noktalarda gezdim. Wallend’in ardından Soul’la ilgilen» mem gerekecekti. Zemin katın modeline giderek, hızlı ve sessiz adımlarla Soul’un ofisine ulaşan koridorlardan geçtim. Modelin bu kısmında ahşap çerçevelere gerilmiş tentelerle, Meclis binasının koridorları, toplantı odaları ve ofisleri gerçeğe yakın bir şekilde yeniden yaratılmıştı.</p>
<p>Esen güçlü rüzgârla tenteler dalgalanmaya başladı.</p>
<p>Sourun ofisine yaklaşırken yavaşladım. Sürekli olarak etrafıma bakıp saldırı günü duyabileceğim sesleri hayal ediyor; görünmez bir şekilde yanlarından geçerken nöbetçilerin nerelerde olabileceğini düşünüyordum. Birkaç acemi İttifak askerinin sesini duyduğumda Soul’un ofisinin kapısına gelmek üzereydim. Greatorex bu askerlerden sürekli çalışmalarını istediğinden burada olmalarına şaşırmamam gerekirdi ama etrafta onlar varken içeri girmek istemiyordum. Rotamı neredeyse tamamladığımdan geri dönüp baştan başlayabilirdim. Tente kaplı koridorda dönmek üzereyken adımın söylendiğini duydum ve olduğum yerde durdum. Acemi askerler eğitimde filan değildi; kendi aralarında konuşuyorlardı. Onları dinlemek için geri döndüm.</p>
<p>“Soul’u öldürmeyi başarırsa her şey çok yakında sona erebilir.”</p>
<p>“Bunu kestirmek kolay değil.”</p>
<p>“Eh, onun bunu yapması diğer herkese göre çok daha yüksek bir olasılık. Hem iyi tarafından bakın. Bunu başaramazsa en azından orada geberir gider.”</p>
<p>“Ona kimse zarar veremez. Kimse onu öldüremez.” “Ben de bunu diyorum ya! Onu kimse öldüremez. Bu durumda Soul’la Meclis’tekileri öldürdükten sonra bizi neden öldürmesin?”</p>
<p>“O bizim tarafımızda çocuklar!”</p>
<p>“Öyle mi? Bize bakışından anladığım, hepimizi öldürmek için can attığı. Ağzından çıkardığı alevlerle az kalsın Celia’yı öldürecekti, bunu unuttunuz mu yoksa? Hepimiz Ak Cadı’yız. Her şey bittikten sonra bizi infaz etmek istediği takdirde onu kim durdurabilir?”</p>
<p>“Celia ona inanıyor. Greatorex de. Onlar ne yaptıklarını biliyor Felicity. Biz Nathan’la değil, Soul’la savaşıyoruz. Kötü olan Soul.”</p>
<p>“Peki Nathan ne?”</p>
<p>“Pisliğin teki.”</p>
<p>“Kan emen, kalp yiyen, Kara pisliğin teki.”</p>
<p>“Hadi ama çocuklar! O bizim tarafımızda.”</p>
<p>“Hem o Kara değil, yarı Kara.”</p>
<p>“Ah, üzgünüm. Hemen düzeltiyorum. Kan emen, kalp yiyen, yarı Kara pisliğin teki.”</p>
<p>Biri buna kahkaha attı.</p>
<p>“Onu kıskanmıyorsun değil mi?”</p>
<p>“Ne? Onu mu? Lütfeeeen!”</p>
<p>“Herkes Gabriel’e taptığını biliyor. Ve Gabriel de seni reddetti değil mi?”</p>
<p>“Beni reddetmedi. Gerçekten de kendimi bir Kara Cadı için helak edeceğimi mi düşünüyorsun?”</p>
<p>“Her halükarda, Gabriel’in gözü Nathan’dan başkasını görmüyor.”</p>
<p>“Öyle. Birbirlerine nasıl baktıklarını gördünüz mü?” “Bana soracak olursanız, Nathan etrafındaki herkesi öldürmek istermiş gibi bakıyor yalnızca.”</p>
<p>“Belki de planı budur. Geriye Gabriel’le kendisinden başka kimse kalmayana dek herkesi öldürecektir.”</p>
<p>“Düzeltmemi düzeltiyorum. O kan emen, kalp yiyen, yarı Kara ve eşcinsel pisliğin teki.”</p>
<p>“Daha önceden onun bir kız arkadaşı olduğunu duydum. Kız Ak Cadı’ymış. Annalise O’Brien. Soul’un yeğeni.” “Benim kafam karıştı. Şimdi bu Nathan eşcinsel mi, değil mi?”</p>
<p>“Annalise mi? Birinci Kamp’ta esir tutulan o değil miydi?”</p>
<p>“Evet. Birinci Kamp’taki herkes öldürüldü.” “Nathan’ın onu öldürdüğünü duydum.”</p>
<p>“Belki de kızı Gabriel’le basmıştır.”</p>
<p>Kahkahalar.</p>
<p>“Nathan, Annalise’in ailesinin tamamını öldürdü. Kızın kardeşleri Avcı’ydı. Nathan onları parçaladı.”</p>
<p>“Evet, bunu ben de duydum. Sonra da kalplerini yemiş.”</p>
<p>Bu saçma sapan konuşmayı neden dinlemeye devam ettiğimi bilmiyordum. Tam oradan uzaklaşacakken fikrimi değiştirdim ve yavaşça köşeyi döndüm. Beni gördükleri anda bir süredir kendilerini dinlediğimi anlamalarını istedim.</p>
<p>Hepsi suspus oldu. “Bildiğim kadarıyla, Annalise halen hayatta,” dedim. “Ve bilin diye söylüyorum, onun yalnızca bir kardeşini öldürdüm. Diğer kardeşlerinden birini ise babam öldürdü. Üçüncü kardeşi yaşıyor ama endişelenmenize lüzum yok. Fırsatını bulduğum anda onu da memnuniyetle parçalayacağım. Annalise babamı vurdu. Babam Annalise yüzünden öldü. Evet, babam katil bir Kara Cadı’ydı ama aynı zamanda harika bir adamdı. O kadar aptalsınız ki, o adamın tek bir molekülünü bile anlamanız imkânsız. Bana gelince... Kendi işinize bakın.” Oradan gitmek için arkama döndüm ama birkaç adım sonra onlara bakıp “Ben bir pislik değilim,” dedim. “Ama, kan emen, kalp yiyen bir yarı Karayım. O yüzden size tavsiyem yoluma çıkmamanız.”</p>
<p>* * *</p>
<p>Hücredeydim. Birkaç saattir burada oturuyordum. Acemilerle konuşmamı düşünüyordum. Onlara hiçbir şey söylememeyi ya da en azından daha doğru düzgün bir şeyler söylemeyi tercih ederdim. Tekrar tekrar konuşmamızı düşündüm.</p>
<p>Hücrenin kapısında bir siluet belirdi.</p>
<p>“Ah, buldum seni işte,” diyen Arran gelip yanıma oturdu. Arran vurulduğumdan beri kamptaydı. Onu etrafta görsem de birlikte zaman geçirme şansımız pek olmamıştı. “Selam.”</p>
<p>“Duyduğum kadarıyla birkaç acemiyi korkutmuşsun.” işte. Demek halen benim hakkımda konuşuyorlardı. “Tartıştığımız doğru. Ama görsen benimle gurur duyardın Arran. Onlara dokunmadım, inanılmaz ölçüde sakindim.”</p>
<p>“Neden bu kadar korktuklarını şimdi daha iyi anlıyorum.”</p>
<p>Kafam bozuk olmasına rağmen buna güldüm.</p>
<p>“Onları öldürmekle tehdit ettiğini söylüyorlar.”</p>
<p>“Ne?”</p>
<p>“Celia buna inanmadı. Öldürmek istediğin takdirde tehditle zaman kaybetmeyeceğini söyledi. Olayı bir de senden dinlememiz gerektiğini söyledim ben de. Bana ne olduğunu anlatmak ister misin?”</p>
<p>“istediğimi sanmıyorum,” dedikten sonra ekledim. “Hakkımda saçma sapan şeyler söylüyorlardı. Ben de onlara saçma sapan şeyler söyledim. Ama onları öldürmekle filan tehdit etmedim. Yalnızca yoluma çıkmamalarını tembih ettim, o kadar.”</p>
<p>“Üstü kapalı bir tehdit yani.”</p>
<p>Belki de gerçekten üstü kapalı bir tehdit olarak algılamışlardı. “Ne kadar aptal olurlarsa olsunlar onları öldürmeyeceğim Arran.”</p>
<p>“Güzel. Öldüreceğini düşünmemiştim zaten.”</p>
<p>“Başka bir şey hakkında konuşabilir miyiz?”</p>
<p>“Elbette.”</p>
<p>Bir süre Arran’ın neler yaptığından konuştuk. Şifacı-lık yetenekleri üzerinde çalıştığını anlattı. “Van bana çok şey öğretti. Halen öğrenmem gereken çok fazla şey var ama Van bana gerçekten yardımcı oldu. Şu anda kampta iyileştirmem gereken kimse yok. Herkes ya canlı ya da... Ölü.” Bana baktı. “Bunu başarı mı yoksa başarısızlık olarak mı görmem gerektiğinden emin değilim.”</p>
<p>“Herkes ölseydi bu başarısızlık olurdu,” dedim. Bir süre düşündükten sonra ekledim. “Hayır, bu bile başarısızlık olmazdı. Sen elinden geleni yapıyorsun Arran.”</p>
<p>Bir süre konuşmadan oturduktan sonra kollarını tente duvarlara salladı. “Bütün bunlar büyük bir saldırı için sanırım?”</p>
<p>Demek Celia ona planımızdan bahsetmemişti. Arran, daha da çok insan öldüreceğimi ve bu insanlardan birinin de onun öz, benim üvey kardeşim Jessica olduğunu bilmiyordu.</p>
<p>“Arran...”</p>
<p>“Evet.”</p>
<p>“Benden nefret etme.”</p>
<p>“Senden nefret etmiyorum.”</p>
<p>“Demek istediğim, ne yaparsam yapayım benden nefret etme. Lütfen. Beni anlayamayacağını biliyorum ama...” Ona döndüğümde, bana her zaman baktığı gibi</p>
<p>baktığını gördüm. Bu öylesine dürüst, içten bir bakıştı ki... “Sen benim kardeşimsin Nathan,” dedi. “Sen benim minik kardeşimsin. Senden asla nefret edemem.”</p>
<p>Ona sokuldum. Arran bana sarılarak bir süre kollarının arasında tuttu.</p>
<p>“Sana söylemek istediğim bir şey vardı,” dedi çok alçak, titreyen bir sesle. “Bunu sana söylemek istiyordum ama...” Hafifçe geriye açılıp yüzüne baktığımda, gülümsediğini ama bana bakmadığını gördüm.</p>
<p>Aklıma Arran’m özel bir kızla tanıştığından başka bir şey gelmedi. Bugüne dek Arran’ın gerçek anlamda bir kız arkadaşı olmamıştı. Yani, ninemin evinde birlikte yaşarken bir manitası olduğunu hiç görmemiştim. Evden ayrıldığımdan bu yana hayatında bir kız ya da erkek arkadaş olup olmadığını bilmiyordum.</p>
<p>“Evet?” Öne eğilip yüzüne baktım. Sırıtmama engel olamıyordum.</p>
<p>“Benim bir kız arkadaşım var,” dedi oturduğu yerde sinerek. “Bu sözcükten nefret ediyorum. Demek istediğim, biriyle birlikteyim... Hoşlandığım biri var, o da benden hoşlanıyor... Biz arkadaşız... Aslında arkadaştan daha fazlasıyız. Bu güzel. Biraz da sürpriz oldu aslında. Ben gerçekten...” Çok fazla gülmemeye çalıştım. “Tanıdığım biri mi?” Tanıdığım biri olmalıydı. Bir anda canım sıkıldı. Belki de benim hakkımda atıp tutan acemilerden biriydi. “Siktir! Daha tanışmadan sıçıp batırdım mı yoksa? Yani, gerektiği takdirde...” Ama Arran o kızlardan biriyle ne yapacaktı ki?</p>
<p>Arran, kafası karışmış gibi görünüyordu. “Sıçıp batırdığın filan yok. Adele kimsenin, senin bile canını sıkama-yacağın kadar mantıklı biri.”</p>
<p>“Adele! Teni metale dönen Adele mi?”</p>
<p>“Benimle birlikteyken onu çok sık yapmıyor.”</p>
<p>“Sağlam dövüşüyor.”</p>
<p>“Ona çekilmemi sağlayan bu da değil.”</p>
<p>Kıs kıs gülmeye başladım. “Ona çekilmeni sağlayan ne oldu peki?”</p>
<p>“Nazik, düşünceli, eğlenceli. Güzel de... Saçlarını çok seviyorum...”</p>
<p>Ben Arran’m dediklerini düşünürken birkaç dakika konuşmadan oturduk. Ama Arran’ın Adele’den neden hoşlandığını anlayabiliyordum. Adele akıllı, çekici bir kızdı. Ve bir Kara Cadı’ydı.</p>
<p>“Onun Kara olduğunu biliyorsun. Çocuklarınız olursa...” “Daha birkaç hafta önce, sen yaralandığında tanıştık. Henüz aile kurmayı planlamıyoruz!”</p>
<p>“Elbette öyle ama ne demek istediğimi anladın işte.” Gülümsedim.</p>
<p>“Ne demek istediğini biliyorum. Gelecekte, ittifak yönetiminde, bir sürü Yarı Kod olabilir. Ama dediğim gibi, daha yeni tanıştık.”</p>
<p>“Umarım seni mutlu eder.”</p>
<p>“Sağ ol. Beni mutlu ediyor.”</p>
<p>Arran gülümsedi. Biraz utanmış gibi görünüyordu. Sessizleşti. Duyduğum habere sevinmiş bir halde ona baktım. Öylesine şirin, masum görünüyordu ki... Adele’le benim üzerime konuşmuş olabileceklerini düşündüm. Muhtemelen hakkımda uzun konuşmalar yapmışlardı. “Gidip onu bulmak istemez misin?” diye sordum. “Hayır. Seninle kalmak istiyorum.”</p>
<p>Arran her zamanki gibiydi. Bu yavaş, kolay, rahat ses-</p>
<p>sizliği özlemiştim. Başka kimsede görmediğim bir inceliğe sahipti Arran.</p>
<p>Bir süre sonra “Ormanda ikimizi çizdiğin resmi halen saklıyorum,” dedi. “Bağış törenimden önce bana verdiğin çizim.”</p>
<p>Rulo yaptığım çizim kâğıdını Arran’ın yatağına koyduğum anı ve çıkmadan önce başına kondurduğum öpücüğü hatırlıyordum. Yalnızca, bunu yapan kişi farklı biriydi sanki.</p>
<p>“Resim yapmaya devam ediyor musun?” diye sordu.</p>
<p>“Uzun zamandır yapmadım.”</p>
<p>“Yapmalısın.”</p>
<p>“Peki sen eski filmleri izlemeye devam ediyor musun?”</p>
<p>“isterdim. Her şey bittiğinde koca bir günü televizyonun önünde geçireceğim. Bir komedi maratonuna girişeceğim. Buster Keaton, Charlie Chaplin... Gerçekten eski şeyleri izleyeceğim. O filmlere bayılıyorum.”</p>
<p>“Sen bütün filmlere bayılıyorsun.” Ben de Arran’la birlikte olmaya bayılıyordum.</p>
<p>“O günleri çok özledim,” dedi.</p>
<p>O anda bir şeyi fark ettim.</p>
<p>“Ben özlemiyorum. Demek istediğim, güzel zamanlardı. Seni seviyorum. Sen dünyanın en iyi kardeşisin. Seninle, ninemle, Deborah’yla birlikte yaşamayı seviyordum. Ama artık, o zamanlar Meclis’in beni nasıl izlediğini, babamın beni görmek istediği halde bunu yapamadığını biliyorum. Annemiz... Çok fazla kötü şey vardı.”</p>
<p>Başını salladı.</p>
<p>“Çok şey yaşamak zorunda kaldığını biliyorum,” dedim. “Ama halen aynı kişisin. Bu çok iyi. Ama ben aynı kişi de-</p>
<p>ğilim. Hatta her şey başladığında berbat haldeydim.” Arran başını iki yana sallamaya başladı.</p>
<p>“Hiçbir fikrin yok, Arran. Başıma çok şey geldi. Seninle eski filmler izleyen o çocuk değilim artık. O çocuk olmayı isterdim ama... Bir daha o kişi olamayacağım. Asla. Değiştim. Geriye dönemem. Geriye dönmek de istemiyorum.” “Biliyorum.”</p>
<p>“On dört yaşındaki Nathan’ı aldılar Arran. O çocuk gitti. Geri dönemez.” Daha olumlu şeyler söylemem gerektiğini hissederek “Ama ittifak kazandığında, her şey sona erdiğinde, bir nehir kıyısında sessiz bir yaşam süreceğim,” dedim.</p>
<p>“Bunu gözlerimin önüne getirebiliyorum. O zaman yeniden resim yapmaya da başlamalısın.”</p>
<p>“Evet, bu çok güzel olur. Bunu yapacağım.”</p>
<p><a id="bookmark6"></a>ormanda</p>
<p>Meclis binasına gerçekleştireceğimiz saldırıya iki gün vardı. Acemilerle yüzleşmemizin ardından, kampın dışında, ormanda uyumaya başladım. Gabriel onları kafama takmamam, onlar yüzünden kendimi dışlamamam gerektiğini söylüyordu. Herhalde bunu söyleyerek kampta kalmaya devam edeceğim kadar öfkeleneceğimi düşünüyordu. Öfkeleniyordum ama o tiplerle birlikte kalmaya inat edecek kadar değildi öfkem. Çalıları yeteneğim sayesinde hızla büyüterek kendime bir in yapıp ateş yaktım. Gabriel de benimle kaldı. Sabah koşuya çıktık. Bir süre aramızdaki mesafeyi açsam da ardından yavaşlayarak Gabriel’e ayak uydurdum. Sonra yeniden hızlanıp bir kez daha yavaşladım. Gabriel iyi bir tempo tutturmuştu. En sonunda o yavaşlarken ben daha da hızlandım ve bir çember çizerek arkasından gizlice ona yaklaşmaya karar verdim. Bu her zaman yaptığımız bir şeydi.</p>
<p>Hızlı koşsam da geriye dönüp bir çember çizmeden önce çok uzaklaşmadım. Gabriel ne yapacağımı tahmin edebileceğinden, herhalde ona arkadan saldırmamı bekleyecekti. Diğer taraftan, tahmin edeceğini bildiğimden.</p>
<p>bu defa bunu denemeyeceğimi de düşünebilirdi. Çifte blöfüm buydu işte. Onu sağ tarafımda görmeyi bekleyerek bir tepeye çıktım. Ama onu göremiyordum. Durdum. Orman sessiz, hareketsizdi.</p>
<p>Ben de sessiz, hareketsizdim. Gabriel ne yöne gitmiş olabilirdi? Ne yapacağımı tahmin ederek daha yüksek bir yere çıkabileceğini düşündüm. Tepenin zirvesi ağaçlar yüzünden görünmüyordu. Tırmanmaya başladım. Bir süre sonra durup arkama döndüm ama halen Gabriel’i göremiyordum. Her yer sessizdi. Tepenin ardında kalan vadi, az önce çıktığım vadiden farksız görünüyordu. Bir sonraki vadiye doğru otuz metre kadar indim. Biraz daha indikten sonra geri dönmeyi düşünüyordum. O anda tıslamayı duydum. Bir cep telefonu tıslamasıydı bu. Olduğum yerde donup kaldım.</p>
<p>Daha dikkatli dinlemeye başladım.</p>
<p>Sesin kaynağının bir cep telefonu olduğundan şüphem yoktu. Ses çok güçlü değildi. Aramızdaki mesafe muhtemelen iki yüz metre kadardı.</p>
<p>Telefon ormanda dolaşan fersizlere ait olabilirdi. Ama durumun bu olmadığını hissediyordum. Avcılar buradaydı. <span style="font-style:italic;">Siktir!</span></p>
<p><span style="font-style:italic;">Gabriel nerede? Siktir!</span></p>
<p>Boynuma dolanan kolu hissettiğim anda, saçlarımdan tutan bir el kafamı geriye çekti. Muskanın koruması sayesinde hiç canım yanmadı ama karşı da koymadım. Göremesem de arkamdaki kişinin Gabriel olduğunu biliyordum. Bu onun tarzı olan bir saldırıydı.</p>
<p>Ona yaslanarak “Avcılar,” dedim. “îki yüz metre ilerideler.”</p>
<p>Beni tutmaya devam etti. Sanırım onu kandırıp kandırmadığımı düşünüyordu.</p>
<p>“Sen kazandın. Pes ediyorum, teslim oluyorum,” dedim. “Gerçekten mi?”</p>
<p>“Gabriel, kısık sesle konuş.”</p>
<p>Beni bıraktığı anda yere eğildim. Gabriel’in de bunu yapacağını biliyordum. Ona baktığımda, ciddi olduğumu gördü.</p>
<p>“Kampa geri dönüp Celia’yı uyar. Ben de gidip kaç kişi olduklarını anlamaya çalışacağım.”</p>
<p>Gabriel başını sallasa da kararsız kalmış gibi görünüyordu. “Sence kampa saldırmayı mı düşünüyorlar?” “Bilmiyorum. Git hadi. Dikkatli ol. Etrafta daha fazla Avcı olabilir.”</p>
<p>“Görünmez olacaklardır.”</p>
<p>“Geldiğimiz yoldan dön. Hızlı ol. Bu yol boyunca bir şey duymadım.”</p>
<p>Gabriel elimi sıktıktan sonra koşmaya başladı ve bir süre sonra gözden kayboldu.</p>
<p>Görünmez olup vadiye doğru inmeye devam ettim. Ağır adımlarla ilerlerken nerede olduklarını anlamaya çalışıyor; sürekli etrafımı kontrol ediyordum. Ve ayak izini gördüm. Bu bir çizme iziydi. Kesinlikle bir Avcı’ya aitti.</p>
<p>Ama halen tek bir cep telefonunun sesini alıyordum. Bu Avcı’nın, solumdaki ağaçların arasında siper almış olduğunu tahmin ediyordum. O yöne doğru birkaç adım attım. Ardından birkaç adım daha. Tıslama artmış olduğundan artık Avcı’yı görmem gerekirdi. Demek ki görünmez durumdaydı. Buralarda kamp kurduklarına dair herhangi bir işaret göremedim. Tek bir çizme izi dışında hiçbir şey yoktu.</p>
<p>Bunlar bir saldırının Ön hattı mı, yoksa keşif ekibi miydi? Kampa saldırmayı planlasalardı daha fazla Avcı olması gerekirdi. Yüzlerce değilse de, onlarcası olmalıydı. Bu durumda çok daha fazla ses duyardım.</p>
<p>Bir kez daha durup dikkatle etrafımı dinledim. Yalnızca tek bir telefonun sesini alıyordum. Kıpırtısız ve görünmez tek bir Avcı.</p>
<p>Avcılar her zaman eşli çalıştığından, eşi de buralarda olmalıydı. Keşfe çıktılarsa, eşi muhtemelen şu anda kampımızı arıyor ya da çoktan bulmuş olduğu kampı izliyordu. Kampa geri dönerken GabriePin diğer Avcı’yla karşılaşmamasını ummaktan başka şansım yoktu. Ama GabriePin güvende olduğunu düşünüyordum. Yalnız bir Avcı genellikle saldırıya geçmezdi. Buraya ittifak kampını bulup gözetlemeye gelmişlerdi.</p>
<p>Görünmez durumdaki Avcı’dan yavaşça uzaklaştım ve başka Avcı olup olmadığını anlamak için etrafımı dinleyerek vadiye doğru inmeye devam ettim. Çember çizerek dönerken mümkün olduğunca geniş bir alanı kontrol etmeye çalışsam da hiçbir şey bulamadım.</p>
<p>Otuz dakika kadar sonra kampa geri dönmüştüm. Gabriel, Celia ve Greatorex’leydi. Celia, Meclis binasının modelinin duvarlarını indirmişti ama bunun dışında kamptaki durum olağandı. Bu beni şaşırttı. Celia’yı, gitmeye hazır bir halde toparlanmış ya da iki metrelik siperlere sığınmış halde görmeyi bekliyordum.</p>
<p>“Avcılardan birini buldum,” dedim Celia’ya. “Bir kamp göremedim. Sanırım burada yalnızca bir Avcı çifti var. işlerinde çok iyi ve sessizler. Saldırmak için gelmemişler.” “Saldırmayı düşünselerdi şu anda çarpışıyor olurduk,”</p>
<p>dedi Celia. “Ama çok yakında daha fazla Avcı buraya gelecektir. Ne kadar zamandır burada olduklarını, ne kadar çok şey gördüklerini anlamamızın imkânı da yok.”</p>
<p>Celia, Greatorex’e dönerek “Fikrin var mı?” diye sordu. “Her sabah ve akşam devriyeye çıkıyoruz. Acemiler şüpheli işaretleri saptayacak seviyede. Şu ana dek hiçbir şey görmediler. Bu keşif ekibi bizi birkaç saatten daha uzun süre önce bulsaydı çoktan ölmüş olurduk. Bence buraya bu sabah ulaştılar ve diğerlerini aradılar. Şu anda çok daha fazla Avcı buraya geliyor olabilir.”</p>
<p>“Buradan ayrılmamız gerek. Bu modele bakarak ne planladığımızı anlayabilirler mi?” Celia başıyla yere devrilmiş tente ve ahşap yığınını gösterdi.</p>
<p>“Bir şeyler planladığımızı, muhtemelen bir saldırı planı üzerinde çalıştığımızı anlayacaklardır. Sonuçta Meclis binası bariz bir hedef.”</p>
<p>“Meclis’e saldıracak kadar güçlü olduğumuzu düşünürler mi?”</p>
<p>“Bunu yapmaya kalkışacak kadar çaresiz olduğumuzu düşünmeleri daha olası.”</p>
<p>Celia yüzünü ovdu. “Bu konuda yapabileceğimiz hiçbir şey yok. Bir an önce buradan ayrılmalıyız. Savaşçı olmayan herkes İkinci Kamp’a geçmeli. Onların on beş dakika içinde yola çıkmasını istiyorum. Kampa geçtikten sonra geçidi arkalarından kapatsınlar. Saldırı ekibi ise emirlerim doğrultusunda harekete geçmeye hazır olsun.” Celia bana baktı. “Ama öncelikle o iki Avcı’nın indirilmesini istiyorum. Greatorex, elindeki en iyi iz sürücüleri gönder. Bölgeyi tarayıp ikinci Avcı’yı yakalasınlar. Nathan, sen de ilk Avcı’yı gördüğün yere gidip orada bekle. Tehdit altında olduklarını hissettikleri takdirde birbirlerini bulmak isteyeceklerdir. O ikisinin öldürülmesini istiyorum. Onları esir alamayız; bizi yavaşlatırlar. Etrafta onlardan başka Avcı görecek olursanız hemen buraya dönün. Bu bir saldırı başlangıcı olabilir. Bu durumda hep birlikte buradan ayrılırız.”</p>
<p>Sanırım Celia bana ilk kez birini öldürmem için doğrudan emir veriyordu. Ve bunun tuhaf bir emir olduğunu düşünüyordum.</p>
<p>“Bu senin için uygun mu?” diye sordu Celia.</p>
<p>Gözlerinin içine bakarak “Elbette,” dedim.</p>
<p>Gabriel’e tek kelime etmeden, hatta ona bakmadan kamptan ayrıldım. Ne söyleyebilirdim ki? “Hemen dönerim. Gidip iki kişiyi öldürüp geleceğim.”</p>
<p>Kamptan ayrılmadan önce görünmez olup hızlı adımlarla ilk Avcı’yı gördüğüm noktaya döndüm. Neyin doğru neyin yanlış olduğunu değil, yalnızca görevi düşünmeliydim. Şu anda beni yüz Avcı bekliyor olabilirdi.</p>
<p>Tepeye ulaştığımda durup etrafı dinledim. Telefonun tıslamasını halen duyabiliyordum. Nefesimi düzenlemem gerekiyordu. Yolun büyük kısmını koşarak gelmiştim. Sakinleşerek yavaş ve düzenli bir şekilde nefes almaya başladıktan sonra sesin kaynağına doğru yürümeye başladım. Avcı halen sessiz, kıpırtısızdı. Belki de uyuyordu. Onu hemen öldürmeyi düşündüm ama o zaman cesedi görünür duruma geçecekti. İttifak savaşçılarının peşine düştüğünü anladığı anda diğer Avcı’nm buraya geleceğini sanıyordum.</p>
<p>Beklemeye karar verdim. Kıpırdadığı anda Avcı’yı öldürecektim.</p>
<p>Çok geçmeden arkamdan gelen ayak seslerini duydum. Bu Avcı’nın görünmez durumda olup olmadığından emin değildim.</p>
<p>Görünür durumdaydı! Kapkara giyinmiş bir kadın yakınımdan koşarak geçip görünmez durumdaki eşine doğru giderken birdenbire durdu. “Floss? Floss burada mısın? Gitmemiz lazım.”</p>
<p>Floss, eşinin ayaklarının dibinde görünür duruma geçti. İkinci Avcı’yla aynı şekilde giyinmişti. Sırtını bir ağaca yaslamış, yerde oturuyordu.</p>
<p>Daha ne yaptığımı düşünmeden Fairborn’u elimde buldum. Hızlı adımlarla yanlarına gidip ayaktaki Avcı’nm boğazını kestim. Halen görünmez durumda olduğumdan Floss ne olduğunu anlayamadı. Kandan ve yere devrilen eşinden başka bir şey göremedi. Ama Floss bir Avcı olduğundan, otomatik bir tepki vererek tabancasını çekip ateş etti. Fairborn’u boynuna sapladım. Bir kez daha ateş ettiğinde kurşun omzumu sıyırarak geçti. Bütün gücüyle savurduğu diğer eli yüzüme geldi ama bu darbe benim için nazik bir okşamadan farksızdı. Kanı ellerime aktı.</p>
<p>Bıraktığım cansız vücudu yere devrildi. Bana hiçbir şekilde zarar veremeyeceklerini biliyordum ama onları öldürmem emredilmişti. Ben de bunu yapmıştım. Fırsatını bulsalar beni hiç düşünmeden öldüreceklerini biliyordum. Onlar Avcılardı. Onlar düşmandı. Ama... <span style="font-style:italic;">Siktir! Şu anda bunu düşünemem. Bir an önce geri dönmem lazım</span>.</p>
<p>Avcıların ceplerine baktım. Floss’un üzerinden birkaç enerji barı, bir telefon ve bir de dudak merhemi çıktı. Diğer kızın üzerindeyse emir ya da harita yoktu ama bir defterle telefon vardı. Defterde belli saatlerin karşısına notlar alındığını gördüm; sözcükleri heceleyecek kadar vaktim yoktu. Telefon kilitliydi ama bununla fotoğraflar çektiğine emindim. Kanla kaplanmış telefonlarla defteri cebime atıp kampa yöneldim.</p>
<p>Bu Avcılar altmış beş ve altmış altıncı kurbanlarımdı. Koşarken bunu tekrarladım. <span style="font-style:italic;">Altmış beş ve altmış altı.</span> Rakamları düşündüğüm sürece, cesetleri, kanı, ölü insanları düşünmezdim.</p>
<p><span style="font-style:italic;">Altmış beş, altmış altı... Altmış beş, altmış altı...</span></p>
<p><a id="bookmark7"></a>içeri giriş</p>
<p>Daha birkaç saat önce kurulmasına rağmen şimdiden düzene girmiş gibi görünen yeni kamptaydık. Celia, öldürdüğüm Avcıların üzerinden aldığım şeylere bakıyordu. Defterde yazanlardan, Greatorex’in tahmin ettiği gibi, Avcıların bizi bu sabah bulduğunu anladı. Yalnız dolaşan bu iki Avcı herhangi bir geçitten millerce uzaktaydı. Ama herhalde kampımızı bulduklarını ve kaç kişi olduğumuzu telefonla diğer Avcılara bildirmişlerdi. Ne olduğunu tam anlamamışlardı belki ama muhtemelen Meclis binasının modelinden de bahsetmişlerdi.</p>
<p>“Saldırıyı gerçekleştirecek miyiz?” diye sordum.</p>
<p>“iptal etmek mi istiyorsun?”</p>
<p>“Hayır”</p>
<p>“Ben de istemiyorum. Plana bağlı kalıyoruz. Meclis toplantısı yapılacak. Binaya girmeni bekliyor olabilirler. Hatta Soul bunu özellikle istiyor olabilir. Ama senin yok edilemez olduğunu bilmiyorlar. Bu bizim avantajımız. Bundan en üst düzeyde fayda sağlamaya çalışmalısın.” Gün boyunca yeni kampın kurulu olduğu bölgede devriye gezdik. Herkes takip edildiğimizden endişelense de, Celia’nın hareket etme ve geçitleri kapatma sistemi işe yaramış gibi görünüyordu. Gece Gabriel’le kampta, diğerleriyle birlikte kaldık. Konuşmadık. Gabriel ateşin önünde yatarken ben de alevleri izledim. Karanlıkta bir süre koşuya çıktıktan sonra Gabriel’in yanına döndüm. Doğru şeyi yaptığımı biliyordum. Bu savaş kısa süre içinde sona ererse, Gabriel’le birlikte her şeyi ardımızda bırakıp yaşamak için kendimize sessiz bir yer bulabilirdik.</p>
<p>Kule’ye doğru yola çıktık. Savaş eğitimi alan bütün İttifak üyeleri ve yaralılara ilk müdahaleyi yapacak iki şifa-cıdan (Arran’la bir diğer cadı) oluşan bir kafileydik.</p>
<p>Geçitten Londra’ya çıktığımızda, Greatorex, Arran ve acemiler kafileden ayrıldı. Nereye gittiklerini bilmiyordum ama artık yanımda olmadıklarından onlar hakkında düşünmem gerekmiyordu. Öncü grup buradaydı: ben, Gabriel ve Celia.</p>
<p>Kule’ye ulaştığımızda hava kararmıştı. İki aşamalı bir süreçle içeri girecektim. Gece yarısı gerçekleşecek vardiya değişiminde, parolanın değiştirilip değiştirilmediğini anlamam gerekiyordu. Soul muhtemelen planımızı sezdiğinden, parola değişmiş olabilirdi. Parolayı duymak için içeride on dakika, belki daha da uzun bir süre kalmak zorundaydım. Nasıl başaracağıma dair hiçbir fikrim olmasa da, Celia’ya bunu yapabileceğimi söyledim. Muskanın beni gece kapalı mekânda kalmanın neden olduğu rahatsızlığa karşı koruyup koruyamayacağını merak ettiğimden, bir dükkâna girdim. Ama aradan bir dakika geçmeden başımın döndüğünü, iki dakika sonraysa kus-</p>
<p>mak üzere olduğumu hissettim. Bir de dolunay vardı. Talihime diyecek yoktu.</p>
<p>Öyle ya da böyle, vardiya değişiminde parolayı öğrenmem ve içeri girmek için sabah sekizdeki gardiyan değişimini beklemem gerekiyordu.</p>
<p>Karanlıkta kuleleri birbirinden ayırmak çok kolay değildi ama bloklardaki katların çoğunda ışıklar açık olmasına rağmen, Roma Kulesi’nin üst beş katı karanlıktı. Bu saatte diğer binalara giren çıkan pek yoktu.</p>
<p>Celia kulelerin bulunduğu açık arazinin diğer ucunu gözlüyordu. Gabriel’le, daha önce Hint yemeği yediğimiz yerde duruyorduk. Gabriel’in elinde bir şişe elma şırası vardı. Yakınımızda birkaç tane bıçkın mahalle delikanlısı takılıyordu. Gabriel bir yudum aldıktan sonra şişeyi bana uzattı. Başımı iki yana salladım. “Tadı iğrenç.” Gülümsedi. “Göze batmamaya çalışıyorum.”</p>
<p>Gabriel’in canının istediği yere kolaylıkla uyum sağlayacağını, göze batmayacağını bilsem de “iyi iş çıkarıyorsun ama mükemmel değilsin,” dedim. “Bence bu kadar mutlu görünmemeye çalışmalısın.”</p>
<p>Buna kahkaha attı. “Senden bu konuda çok şey öğrenebilirim.” Ardından sesimi taklit ederek ekledi. “Bu daha iyi oldu mu?”</p>
<p>Ona küfrettiğimde daha da yüksek sesle kahkaha attı. Gençler bizden tarafa baktılar ama ben de gözlerimi onlara diktiğimde hemen uzaklaştılar. Gabriel kıs kıs gülüyordu.</p>
<p>Soğuk bir rüzgâr esse de, en azından yağmur yağmıyordu. Tek yapmamız gereken beklemekti. Elma şırası şişesini alıp, dükkân vitrinlerinin önünde yürümeye başladım. Doğal görünmeye çalışıyordum. Yani, canı sıkılmış, sert biri gibi. Gece yarısına çok kalmamıştı. Bir süre sonra Gabriel’in yanına döndüm.</p>
<p>ll:47’de görünmez olup Kule’ye doğru yürümeye başladım. Kapı halen kırıktı ve merdiven de çiş kokuyordu. Ama baş ağrımı fark etmeden önce üçüncü kata kadar çıktım. îlk bulantı dalgasını hissettiğimde yedinci kattaydım. Bir an duvara tutunmak zorunda kaldığımda, arkamdan gelen ayak seslerini duydum. Derin bir nefes alıp basamakları tırmanmaya devam ettim. Rahatsızlanmışım ama başım çok dönmüyordu. En üst kata çıkıp koridorun karşı ucuna geçtim.</p>
<p>Gardiyanlar yukarı çıktı. Aceleleri yoktu. Görünmez kalmaya devam etmek için nefesime odaklandım.</p>
<p>“Jez gene geç mi kaldı?” dedi gardiyanlardan biri. Başımı kaldırıp baktığımda beş kişi olduklarını gördüm.</p>
<p>“Siz girin.”</p>
<p>Merdivenden biri seslendi. “Geliyorum, bekleyin.”</p>
<p>Diğerleri küfredip yakındı. Midem çalkalanıyor, duvarlar üzerime geliyordu. Kendimi duvarların üzerime yıkılmayacağına inandırmak için çabalamam gerekti. Bu bir tür zihin oyunu ya da yanılsamaydı. Duvarlar üzerime yıkılmıyordu!</p>
<p>Görünmez kalmaya devam etmek zorundaydım. Karnıma giren krampla iki büklüm oldum. “Acele edin biraz!” dedi biri. “Tam Ga...” Aynı anda Jez denen gardiyan diğerlerine seslendi. “Bekleyin!” Midem kalktı. Kusmuğun tadını aldım. Bütün gücümü nefesime ve görünmez kalmaya verdim. Gardiyanlar içeri girdi ve kapı arkalarından kapandı. Merdivene koşarak düşe kalka aşağı inmeye başladım. Birkaç kat indikten sonra daha fazla dayanamayıp</p>
<p>kustum. Duvarlar üzerime kapanıyordu. Sesler duymaya başladım. Mideme kramp üstüne kramp giriyordu. Bir kez daha kustum. Bir an önce dışarı çıkmam gerekiyordu ama çıkışın nerede olduğunu kestiremiyordum. Ayakta duramadığımdan yere çöktüm ve sürünmeye, birkaç basamak sonra da yuvarlanmaya başladım. Kafamdaki sesler iyice artmıştı. Bağırmak istesem de bunu burada yapamazdım. Artık sürünmeyi bile başaramıyordum. Tiz sesler yükselmeye devam ediyordu. Kramplar yüzünden yerde iki büklüm oldum. O anda sırtıma dokunan elleri hissettim. “Buradayım, her şey yolunda,” diyordu Gabriel. Beni ayağa kaldırdı. “îki kat daha indik mi dışarıdayız.” Ama ayakta duramadığımdan beni basamaklardan aşağı sürüklemesi gerekti. Kapıdan çıktığımız anda kramplar azaldı. Kendimi iyileştirerek baş ağrımla mide bulantısından kurtuldum. Kendimi yeniden iyi hissediyordum. Hatta iyiden de öte, kendimi harika hissediyordum.</p>
<p>Bunu yapmak için delirdiğini bilsem de, Gabriel herhangi bir konuda yakınmadı. Dükkânların önündeki bekleme noktamıza geri döndüğümüzde “Parolayı duyabildin mi?” diye sordu.</p>
<p>“Sanırım ‘Tam Gaz’.”</p>
<p>“Sanırım?”</p>
<p>‘“Tam’dan eminim.”</p>
<p>“Ama ‘Gaz’dan emin değil misin?”</p>
<p>“‘Kaz’ da olabilir.”</p>
<p>“’Saz’ ya da ‘Naz’ da olabilir. Bambaşka bir şey de olabilir!”</p>
<p>“Hayır. ‘Tam Gaz.’”</p>
<p>Sanırım.</p>
<p>* * sfe</p>
<p>Yeniden beklememiz gerekiyordu. Dükkânlar kapanmıştı. Etrafta hiç kimse, hiçbir şey yoktu. Yalnızca soğuktu. Gabriel’le bir ara sokağa girip, duvara yakın bir noktada yere oturduk, ikimiz de uyuyamıyorduk.</p>
<p>“Bir zamanlar biri, savaşın, saf dehşet anlarıyla kesintiye uğrayan uzun can sıkıntısı periyotları olduğunu söylemişti.”</p>
<p>“Ben olsam ‘dehşet dakikaları’ derdim.”</p>
<p>“Evet, dakikalar. Gerçekten kötü durumlarda, saatler.” “Sanırım bugün kötü olacak.”</p>
<p>Gabriel elimi tutup parmaklarını parmaklarıma geçirdi. “Ama bitecek. Ondan sonra can sıkıntısı, dehşet olmayacak. Yalnızca huzur, tırmanma, kahve ve kruvasan olacak.”</p>
<p>“Evet.” Ama huzuru, tırmanmayı ya da kahveyi değil, saatlerce sürecek dehşeti, kanı, çığlıkları ve korkuyu düşünüyordum.</p>
<p>Hava aydınlanmaya başlamıştı. Bir dağıtım görevlisi sokağa birkaç balya gazete bıraktıktan kısa bir süre sonra gazete bayisi açıldı. Gabriel atıştırmalık bir şeyler aldı. Zorlukla yutsam da bunları yedim. Beklemeye devam ettik.</p>
<p>Kulelerden birinin önünde Celia belirdi. Saat 7:29’du. Artık gitmem gerekiyordu.</p>
<p>“Kısa süre sonra görüşürüz,” dedi Gabriel.</p>
<p>Kule’ye uzanan araziyi koşarak aştım, kırık kapıdan içeri girdim, pis kokan merdivenden yukarı çıkmaya başladım. Yedinci kata çıktığımda kendimi çok iyi hissediyordum. Karnımdaki baskı yok olmuştu. Bu işi halletmek</p>
<p>için sabırsızlanıyordum.</p>
<p>Görünmez olup, hapishane kapısının olduğu en üst kata kadar çıktım. Yanımda Mercury’nin her kilidi açan büyülü firketelerinden biri vardı. Kapıya eğildim ve kilide soktuğum firketeyi döndürürken alçak sesle “Tam Gaz,” dedim.</p>
<p>Hiçbir şey olmadı.</p>
<p>Ağzım kuruduğundan belki ne dediğim anlaşılmıyordu. Belki de parola yanlıştı. Ama deneyebileceğim başka seçenekler yoktu.</p>
<p>Merdivenden gelen ayak seslerini duydum. Gardiyanların vardiya değişimine daha yirmi beş dakika olduğundan, herhalde binada yaşayan fersizlerden biriydi. Gene de bir an önce kapıyı açmam gerekiyordu. Bir kez daha, biraz daha yüksek sesle ve anlaşılır bir şekilde “Tam Gaz,” dedim. Binanın sessizliğinde bağırmışım gibi çıktı sesim. Bu defa firketeyi çevirdiğimde kilitle birlikte kapı açıldı.</p>
<p>Artık karanlıktaydım. îki-üç adım önümdeki ikinci kapıya ancak hızlı bir bakış atabilmiştim. Kapının tokmağı yoktu ve hangi yöne doğru açıldığını bilmiyordum. Bu yüzden, az sonra gelecek gardiyanlarla içeri girmek için holün hangi tarafında durmam gerektiğini kestire-miyordum. Holde ışık olup olmadığından emin değildim ama olsa bile ışığı açmaya cesaret edemezdim. Gardiyanlar geldiğinde holde doğru pozisyonu alabileceğim kadar vaktim olacağını ummaktan başka şansım yoktu. Bunun için yirmi dakika daha beklemem gerekiyordu.</p>
<p>Ama bir dakika sonra dış kapı açıldı. Az önce ayak seslerini duyduğum bir fersiz değil, gardiyandı demek ki. Gardiyan tavandan sarkan bir kordonu çekti ve hol, çıplak bir ampulle aydınlanırken dış kapı kapandı. Adam iç kapıyı beş kere tıklattı, iki yavaş, üç hızlı vuruş. Sanırım bu da başka bir parolaydı.</p>
<p>Aradan neredeyse bir dakika geçtikten sonra, iç kapıdaki gözetleme deliğinin kapağı kısacık bir an açılıp kapandı. Kilit çevrildi ve kapı açılırken içerideki gardiyan “îlk kez erken geldin,” dedi. Holdeki gardiyanın girmesi için kapıyı ardına dek açtı. Benim için çok fazla yer yoktu ama duvara sürtünerek gardiyanı takip ettim.</p>
<p>İçerideydim.</p>
<p>Vardiyası için gelen gardiyan küfrederek aşağı baktı. Çizmesine bir şekerleme kâğıdı yapışmıştı. Kâğıdı almak için eğildiğinde, duvara daha da yaslanmak zorunda kaldım. Adamın ceketi ceketime değdi. Başka bir temas olmadı ama adamın bir şeylerden şüphelendiğini görebiliyordum. Holü kontrol etmek için arkasına döndüğünde, parmaklarının arasında şekerleme kâğıdıyla, dümdüz bana baktı. Sonra önüne dönüp “Jake burada mı?” dedi.</p>
<p>“İlk gelen sensin. Yarım saat erkencisin. Dale halen devriye turunda.”</p>
<p>“Jake’in parolayı söylediğini duy...” Elinde şekerleme paketiyle koridorda ilerlemeye başladı. Adamın durumu çözmek üzere olduğuna dair kötü bir hisse kapıldım.</p>
<p>Gardiyanın peşinden, bir tarafında mutfak, diğer tarafında masayla bank olan küçük bir odaya girdim. Adam şekerleme kâğıdını çöpe atıp ellerini pantolonuna sildikten sonra, ceketini çıkarıp duvardaki askıya astı. Askıda diğer kancaların hepsi doluydu. O anda içeri giren bir başka gardiyan “Erkencisin,” dedi.</p>
<p>“Öyle.”</p>
<p>“Seni dışarı filan mı attı?”</p>
<p>Benimki, aklında başka şeyler varmış gibi başını iki yana salladı. Ardından su ısıtıcısını doldurup kendine çay yaptı. Vardiyası sona eren gardiyanlardan bir diğeri gelerek, benimkinin erken gelmesi üzerine bir şeyler söyledi. Ben bile herifin erken gelmesiyle ilgili yorumlardan bıkmıştım ama benimki, parolayı söylediğimi duymuş olduğunu unutmuş gibiydi. Oda, vardiya değişimi için gelen yeni gardiyanlarla dolarken, ayakaltmdan çekilmek için koridora çıktım ve görünmezliğimi sürdürmeye odaklandım. Vardiyası biten gardiyanları sayarak altısının da çıktığından emin oldum. Sonra hapishaneden çıkmak üzere olan Avcıların peşine takıldım ve Meclis binasına açılan geçidin yerini saptadım.</p>
<p>Artık içeride dört Avcı ve altı Meclis gardiyanı vardı. Hiçbirinin kaçmasına ya da alarmı çalmasına izin vermeden tamamını devre dışı bırakmam gerekiyordu. Bir toplantı odasına girdiler ve başgardiyan belli talimatlar verip, tutuklular hakkında konuşmaya başladı. Gardiyanların üzerinde tabanca olmadığını gördüm; belli ki tutukluların hücrelerinden çıkmasına izin verilmediğinden silaha ihtiyaçları yoktu. Bunlar yalnızca tutuklulara yemeklerini veren ve çöpleri atan görevlilerdi. Avcılar ise elbette silahlıydı.</p>
<p>Ama şans benden yanaydı. Avcılar bir arada duruyorlardı. Bense kapı eşiğindeydim. Başgardiyan temizlik planından bahsediyordu; gardiyanların yüzü adama dönüktü.</p>
<p>Varımı yoğumu ortaya koyma zamanı gelmişti.</p>
<p>Yan yana duran dört Avcı’nın üzerine şimşekler yolladım.</p>
<p>Birkaç saniye içinde yere devrilmeye başladılar.</p>
<p>Gardiyanlar şaşkınlıktan donakalmıştı. Beni göremi-yorlardı. Hatta bunun tuhaf bir elektrik arızası olduğunu bile düşünüyor olabilirlerdi. Ama aralarından biri “Alarmı çalın!” diye haykırdı. Onu da vurdum ama bunu şiddeti düşük bir şimşekle yaptım. Gardiyanları öldürmek istemiyordum. Görünür duruma geçtiğim anda, gardiyanlardan ikisi üzerime doğru yürümeye başladı. Onlara da şimşek yolladım. Şaşkın bir halde yere devrilseler de ölmemişler-di. Diğerleri duvara yaslanmıştı. İkisini daha şimşeklerimle devre dışı bıraktığımda, elinde not panosu olan gardiyandan başka ayakta hiç kimse kalmadı. Not panosunu öyle sıkı tutuyordu ki, panoyu ortadan ikiye parçalamak üzereymiş gibi görünüyordu. Şaşkınlıktan donakalmıştı. Ama birdenbire canlanarak not panosunu bütün gücüyle bana fırlattı. Ardından eline ne geçerse atmaya devam etti: kalemler, kelepçeler, fincanlar, odada olan her türlü şey... Elbette bunlar canımı yakmadı. Hatta hiçbiri bana temas bile etmedi. Gardiyanın yeteneği de güçlü değildi. Bana fırlatmak için havaya kaldırmaya çalıştığını sandığım sandalyeleri biraz titretmekten fazlasını yapamadı.</p>
<p>Kollarımı iki yana açarak “Seni öldürmeyeceğim,” dedim ve bana bir şeyler fırlatmaktan vazgeçmesini bekledim. “Arkadaşların da ölmedi. Yalnızca biraz sersemlediler.”</p>
<p>Yüzüme doğru attığı anahtarlık başımın yanından geçti. “Seni öldürmeyeceğim,” dedim bir kez daha. “Ama bana bir şeyler fırlatmaya devam edeceksen canını yakabilirim.” Neler yapabileceğimi anlaması için ayaklarının dibine küçük bir şimşek gönderdim.</p>
<p>Pes edip ellerini havaya kaldırmasıyla oda sessizleşti. Adam titriyordu.</p>
<p>“Adın ne?”</p>
<p>“Sean.”</p>
<p>“Pekâlâ Sean. Seni öldürmeyeceğimi söylerken ciddiydim. Dediklerimi yaparsan canın yanmaz.”</p>
<p>Buna yanıt vermedi. Üzerindeki kelepçeleri alıp ellerine taktım ve onu koridora iterek ön kapıya yönlendirdim. Gözetleme deliğinden baktığımda Celia’yla. Gabriel’in holde olduklarını gördüm. “Arkadaşlarımı içeri almamız lazım,” dedim Sean’a. “Parolaya ihtiyacım var.”</p>
<p>Başını iki yana salladı.</p>
<p>“Parolayı söylemezsen arkadaşlarını birer birer öldürürüm. Beni anladın mı?”</p>
</body>
</html>