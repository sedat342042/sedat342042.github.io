<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>SEKIZINCI_BOLUM.html</title>
  <link href="../Styles/template.css" rel="stylesheet" type="text/css" />
  <meta content="urn:uuid:f6fe97e1-2065-4d51-a413-1c81fcf141c0" name="Adept.expected.resource" />
</head>

<body>
  <div id="SEKIZINCI_BOLUM.html" xml:lang="tr-TR">
    <div class="story">
      <p class="bolum-ad-"><span class="bolum-ad-" style="font-size:1em;" xml:lang="tr-TR">Sekizinci bölüm</span></p>

      <p class="bolum-ad--2--sat-r"><span class="bolum-ad-" style="font-size:1em;" xml:lang="tr-TR">Son buluşmamız</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarih 8 ekim 1993. Sekreter “Ahmet” adında birinin aradığını söyledi. Arayan Binbaşı Ersever’di. Ankara’daydı. Görüşmek istiyordu. “Aynı yerde” diye kararlaştırdık. 23 ağustostan beri Ersever’le görüşmüyorduk. Mezopotamya Basın-Yayın Şirketi’ni kapatmıştı. Bu nedenle arabasının telefon numarasını vermişti: 9.081.67687</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Eylül ayı boyunca araba telefonundan Ersever’i aratmıştım. Ancak araba hep alış sahası dışındaydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Saat 15.00’te aynı barda buluşacaktık.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir başka görüşmenin uzaması sonucu 15.10’da bara gittiğimde, Ersever cin-tonik kadehinin sonuna gelmişti. “Kırk dakikadır seni bekliyorum. Peşimde adamlar vardı, zor atlattım. Bu nedenle yarım saat erken geldim” dedi gülerek.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Bu tür adamların özelliğidir. Her zaman takip edildiklerinden şüphelenirler” diye düşünmüştüm. Yine de “Kim takip ediyor?” diye sordum. Tanımadığını söyledi; “Takip edenlerin PKK’lı olduğunu sanmıyorum. Ben PKK’dan çok devletten korkuyorum!” dedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir cin-tonik de ben söyledim. Sohbete başladık. Bunun son görüşmemiz olacağını hiç düşünmemiştim...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">26 ekim günü mahkemesi vardı. Biz de tanıktık. Konuyu hemen mahkemeye getirdi:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Ben avukatımla konuştum. Eğer siz</span> <span class="italik-yaz-" style="font-size:1em;" xml:lang="tr-TR">Aydınlık</span><span class="duz-yaz-" style="font-size:1em;" xml:lang="tr-TR">’taki röportaj için, ‘Ersever’le sohbet ettik. Haberimizi kitaplarından ve daha önce çıkan haberlerden derledik’ derseniz, benim için çok iyi olacakmış.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ersever’e, zaten gerçeğin de bu olduğunu söyledim. Askerî savcılıktaki ifademizi aynen tekrarlayacağımızı, bu konuda neden endişe ettiğini anlamadığımı belirttim.</span></p>

      <p class="basl-k-2"><span class="duyuru-bold" xml:lang="tr-TR">“Sakallı Ankara’daymış”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bizden kuşku duyuyordu! Hani biz komünist insanlarız ya, başını belaya sokmak için bir şeyler uydurup cezaevine girmesine yol açabiliriz! Bu sözlerim üzerine kuşkulandığı için mahcup oldu:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Yok onu demek istemedim. Ben sizlerden ve PKK’dan başıma bir bela geleceğini sanmıyorum. Devlet beni içeriye tıkmak istiyor. Eğer beni cezaevine gönderirse, bundan sonra hiçbir kimse çıkıp konuşmaz. Bu isteniyor. Sanıyorum bunun önünü kesmek için bana dava açtılar!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Konuyu değiştirdi; “Sakallı haberiyle ilgili tepkiler geldi mi?” diye sordu. Ayten Öztürk’ün babasının, Tunceli ve Elazığ’daki bazı avukatların suç duyurusunda bulunduklarını, Hasan Kaya’nın ağabeyinin ise Avrupa İnsan Hakları Komisyonu’na başvurduğunu söyledim. Beklediği bu değildi. Yeşil ve Mehmet Yazıcıoğulları’nın tepkisini merak ediyordu. Birden, “Sakallı Ankara’daymış. Beni sormuş!..” dedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ankara’ya kadar geliyor mu?..” diye sordum, hayretle.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Devletle bazı işleri vardır. Onlar için gelir.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Doğrusunu söylemek gerekirse ürperdim. Ancak Ersever çok rahattı:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“İstersen seni onlarla tanıştırayım. Gel şu mahkemeden sonra bölgeye birlikte gidelim. Dediğim gibi sen bıyıklarını saçlarını filan değiştir. Sana bir de kimlik yapayım ben. İstersen orada yaptığımız sohbetleri gizli kameraya bile çekersin. Yalnız, orada benimle ilgili duyacağın sözleri yazmayacaksın, banttan çıkaracaksın!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Ne yaptın ki sen?”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gülerek:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Bir şey yapmadım canım. Oradaki çocuklar beni övmek için uyduruk şeyler anlatabilirler!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Laf arasında, “Yeşil Elazığ’da bir kamu dairesinde çalışıyor gözüküyor. Hangi kamu kuruluşu bilmiyorum. Senin için öğrenmeye çalışırım” dedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yeşil’den neden korkmadığını merak etmiştim. Sordum. Şöyle yanıtladı: “Onlar benim kim olduğumu iyi bilirler! Onlar bölgede dev, bilmedikleri coğrafyada cüce olurlar.”</span></p>

      <p class="basl-k-2"><span class="duyuru-bold" xml:lang="tr-TR">“‘Adam verin dağa çıkayım’ dedim”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu arada bana küçük bir uyarıda bulundu:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Sizdeki adıyla Sakallı, bizdeki adıyla Yeşil kod isimli Ahmet Demir ve Mehmet Yazıcıoğulları’yla ilgili yazdığın haberde bir hata yaptın. Beni iyi saklayamadın. Tamam, benim adımı vermedin, ‘Halen görev yapan özel harpçi bir subay’ dedin. Ancak bu yeterli değil. Aslında beni de onların arasına katacaktın! ‘Binbaşı Ersever de Yeşil ve Yazıcıoğulları’yla birlikte cinayet işliyor’ diyecektin. O zaman işlerimiz daha kolay olurdu. Arada sırada</span> <span class="italik-yaz-" style="font-size:1em;" xml:lang="tr-TR">Aydınlık</span><span class="duz-yaz-" style="font-size:1em;" xml:lang="tr-TR">’ta benim aleyhime bir şeyler yaz! Aslında geçen gün Bitlis Paşa’nın ölümünden önce benim paşayı takip ettirdiğimi yazmışsınız. Yani nereden çıkarıyorsunuz bunları? Sen beni tanımıyor musun? Bitlis Paşa’nın ben niye karşısında olayım? Birileri sizi yanıltmak istiyor. Aç sor bana. Gerçi</span> <span class="italik-yaz-" style="font-size:1em;" xml:lang="tr-TR">Aydınlık</span><span class="duz-yaz-" style="font-size:1em;" xml:lang="tr-TR">’ta beni böyle kötülemeniz çok iyi oluyor, işime geliyor. Dikkat et, ben</span> <span class="italik-yaz-" style="font-size:1em;" xml:lang="tr-TR">Aydınlık</span><span class="duz-yaz-" style="font-size:1em;" xml:lang="tr-TR">’a bazen çatan demeçler veriyorum...</span><a href="#x1-7"><span class="dipnot-no" style="font-size:0.76em;" xml:lang="tr-TR">1</span></a></p>

      <p class="duz-yaz-"><span class="italik-yaz-" style="font-size:1em;" xml:lang="tr-TR">Özgür Gündem</span> <span class="duz-yaz-" style="font-size:1em;" xml:lang="tr-TR">devamlı bana saldırıyor. Ben Mersin’de kontrgerillayı örgütlüyormuşum... İşte böyle bol bol uçuyorsunuz. Ortada bir Ersever adı var nasıl olsa, her şeyi ona yüklüyorsunuz. Yahu arkadaş, devlet bana Mersin’de öyle bir görev verse seve seve yapmaz mıyım? Öyle devletin ben gözünden öperim. Ben devlete gittim, ‘Bana şu kadar adam verin dağa çıkayım’ dedim. Hepsi ‘hayır’ dedi. Siz hangi devletten bahsediyorsunuz arkadaş? Ben jandarmaya JAİK diyorum: Jandarma Ayak İşleri Komutanlığı!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu arada Binbaşı Ersever’e Diyarbakır HEP İl Başkanı Vedat Aydın’ı kimin kaçırıp öldürdüğünü sordum...</span></p>

      <p class="basl-k-2"><span class="duyuru-bold" xml:lang="tr-TR">Vedat Aydın olayı</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Vedat Aydın HEP Diyarbakır il başkanıydı. 5 temmuz 1991 tarihinde gece 23.45’te evinden alındı. Eşi Şükran Aydın o geceyi şöyle anlatıyor:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Yatmaya hazırlanıyorduk. Kapı çalındı. Vedat çıktı baktı. İçeri geldi, ‘Polis gelmiş, karakola kadar gidecekmişiz’ dedi. Polisleri içeri almadık. Yeniden yanlarına gitti, sanıyorum ‘Yarın sabah ben gelirim’ dedi. Kabul etmediler. Döndü, giyindi ve yanlarına gitti. Ben de arkasından çıktım. Üç kişiydiler. İkisi Vedat’ın kollarına girdi. Vedat ‘Ben yürürüm, sarhoş değilim’ dedi. Telsizli olanı ‘Bırakın bir şey olmaz’ dedi. Polisler kollarını bıraktılar. Telsizli bana da dönerek, ‘Korkmanıza gerek yok, bir şey olmaz’ dedi. Aşağı indiler. Pencereden baktım. Bir Renault araba bekliyordu. Arabanın uzun devre farları yanıyordu. Plakasını görmedim. Vedat’ı kolundan bükerek arabaya bindirdiler.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şükran Aydan eşini götürenleri şöyle tarif ediyor:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Biri uzun boylu, zayıf, sarışın, seyrek saçlıydı. Elinde telsiz vardı. Diğer ikisi uzun namlulu silah taşıyordu. Onlar da orta boylu, esmer ve bıyıklıydılar. Sarışın, uzun boylu olanı tarif ettiğimde bu kişinin Diyarbakır Emniyeti’nde çalışan Metin isminde biri olduğunu söylediler.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Vedat Aydın’ın cesedi 7 temmuz günü Maden-Ergani arasında, Diyarbakır-Elazığ il sınırını oluşturan köprünün altında bulundu. Aydın’ın kafasının arka kısmında darp nedeniyle çökme, vücudunda kurşun yaraları ve işkence izleri vardı. Vedat Aydın’ın üzerinden kimlik kartı çıkmamıştı. Bu nedenle (!) Vedat Aydın alelacele Maden’de defnedildi. Yapılan bir ihbar üzerine Aydın’ın defnedildiği öğrenildi. Bu arada olayla ilgili olarak İçişleri Bakanlığı bir yazılı açıklama yaptı:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Diyarbakır il merkezinden 5 temmuz 1991 cuma günü 24.00 sıralarında kendilerine polis süsü veren dört kişi tarafından ikametgâhından alınıp götürülen Diyarbakır HEP İl Başkanı Vedat Aydın öldürülerek Elazığ ili Maden ilçesi hudutları içerisinde kırsal kesimde yol kenarına bırakılmıştır. Yapılan araştırma ve bölge yetkililerinden alınan bilgilere göre Vedat Aydın’ı evinden alan kişilerin devlet güvenlik görevlisi olmadıkları anlaşılmıştı. Terörle mücadeleyi ilk görevleri arasında kabul eden bakanlığımızca bu tür olayları lanetlerken gerçek suç faillerinin tespiti ve yakalanması konusunda tüm imkânların kullanılacağından ve her türlü araştırma ve soruşturmanın noksansız yerine getirileceğinden hiç kimsenin şüphesi olmamalıdır.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Olağanüstü Hal Bölge Valiliği de bir yazılı açıklama yaparak olayı kınadı:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Bu olay nefretle karşılanmıştır. Faillerin mutlaka bulunması için her türlü gayret sarf edilmekte, çok yönlü araştırmalar sürdürülmektedir.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Vedat Aydın’ın kaçırılması olayı Türkiye’nin başlıca gündem konuları arasına girmişti. Gazeteler habere geniş yer vermişti. Vedat Aydın’ın fotoğrafları basında boy boy yer almıştı. Siyasî parti liderleri Vedat Aydın’ın bulunması için demeçler vermişlerdi. Bu arada Vedat Aydın’ın cesedi bulunuyor ve kimliği belirsiz diye defnediliyor! Vedat Aydın cinayetinin bu “küçük ayrıntısı” bile faillerin kimler olduğu konusunda gerekli ipucu veriyor...</span></p>

      <p class="basl-k-2"><span class="duyuru-bold" xml:lang="tr-TR">Tırmandırılan gerginlik</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Vedat Aydın cinayeti bir dönüm noktası oldu. 1991 yazında Güneydoğu’da başlayan faili meçhul cinayetler her geçen gün hızla arttı. Faili meçhul olaylarla birlikte bölgede güvenlik güçlerinin kontrolünde “Hizbullah” adlı İslamcı bir örgüt sahneye çıktı. Sonuçta Güneydoğu bir yılda ortalama 200 faili meçhul cinayetin yaşandığı bir bölge haline geldi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Vedat Aydın cinayetinden önce, Diyarbakır’da tansiyon çok yükseltilmişti. 18 haziran gecesi HEP eski Diyarbakır il başkanı Avukat Mustafa Özer’in arabasına yerleştirilen bombanın patlaması sonucu araba hurdaya döndü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">25 haziran gecesi</span> <span class="italik-yaz-" style="font-size:1em;" xml:lang="tr-TR">Özgür Halk</span> <span class="duz-yaz-" style="font-size:1em;" xml:lang="tr-TR">dergisi,</span> <span class="italik-yaz-" style="font-size:1em;" xml:lang="tr-TR">Medya Güneşi</span> <span class="duz-yaz-" style="font-size:1em;" xml:lang="tr-TR">dergisi ve İnsan Hakları Derneği’nin Diyarbakır Şubesi’nin de bulunduğu Temiz Apartmanı’nda bombalar patladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">28 haziran gecesi</span> <span class="italik-yaz-" style="font-size:1em;" xml:lang="tr-TR">2000’e Doğru</span> <span class="duz-yaz-" style="font-size:1em;" xml:lang="tr-TR">Diyarbakır bürosunun bulunduğu Çalışkan Apartmanı’nda tehdit ilanı yapıştırıldı: “Apartman sakinleri!</span> <span class="italik-yaz-" style="font-size:1em;" xml:lang="tr-TR">2000’e Doğru</span><span class="duz-yaz-" style="font-size:1em;" xml:lang="tr-TR">’yu</span> <span class="duz-yaz-" style="font-size:1em;" xml:lang="tr-TR">ve piçlerini dışarı atın. Aksi halde bu bina havaya uçacaktır. Can ve malınızdan biz sorumlu değiliz.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aynı gece bir gazete bayii havaya uçuruldu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Haziran ayı boyunca süren bu eylemler kentteki havayı çok gerginleştirmişti... Vedat Aydın cinayeti ise tansiyonu çok artırmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Vedat Aydın’ın cenazesi işte böyle bir ortamda kaldırılacaktı. Cenaze alelacele gömüldüğü Maden’den çok uzun bir araç konvoyuyla Diyarbakır’a getirildi. Konvoy Diyarbakır’a girdiğinde bütün yolları polis, asker ve özel timin tuttuğu görüldü. Kente giriş çıkış kontrol altına alınmıştı. Silvan, Batman ve Mardin’den girişler yasaklanmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Saat 14.00 sıralarında cenaze, namazın kılınacağı Sümer Camii’nin önüne getirildi. HEP Genel Başkanı Fehmi Işıklar burada 10 bin kişiye hitap etti.</span></p>

      <p class="basl-k-2"><span class="duyuru-bold" xml:lang="tr-TR">Cenaze kortejine ateş açılıyor</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Saat 15.00 sıralarında cenaze korteji Mardinkapı’nın yanındaki mezarlığa doğru yürüyüşe geçti. Bu arada kortejdekilerin sayısı 50 bini buldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Urfakapı önlerinde sivil kıyafetli güvenlik güçleri ile yürüyenler arasında, birkaç dakikalık atışma oldu. HEP otobüsünden, “Taş atmayın, taş atan bizden değildir” anonsuyla kitle sakinleştirildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kortej, Mardinkapı Polis Karakolu’nun önüne geldiğinde burada maskeli, sivil giyimli, eli silahlı kişiler görüldü. İlk çatışma burada meydana geldi. “Rütbesi belli olmayan bir jandarma subayının” emriyle korteje ateş açıldı. Ateş beş dakika sürdü. Kitle yine yatıştırılmaya çalışıldı. Ancak yürüyenler de giderek tahrik olmaya başlamışlardı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu olayın ardından kortejin bir bölümü mezarlığa girdi, geri kalanı ise Mardinkapı Karakolu’nun önünden geçişine izin verilmediği için arkada kaldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Saat 18.00’de 30 bin kişi mezarlığa ulaştı. Vedat Aydın Mardinkapı Mezarlığı’na defnedilirken HEP Genel Başkanı Işıklar telefonla Olağanüstü Hal Bölge Valisi Hayri Kozakçıoğlu’yla görüştü. Işıklar, otobüsün üzerinden Kozakçıoğlu’yla aralarında geçen konuşmayı şöyle anlattı:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Ben Kozakçıoğlu’ndan söz aldım. Şimdi sizler bize yakışır bir biçimde sessizce evlerinize dağılın. Yolunuz kesilmeyecek, ateş edilmeyecek. Biz herkes evine ulaşıncaya kadar burada bekleyeceğiz. Daha sonra yaralı ve gözaltındaki arkadaşlarla ilgileneceğiz.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yaklaşık 30 bin kişilik topluluk beşerli gruplar halinde kente dağılmaya başladı. İşte büyük olay bundan sonra çıktı. Halkın üzerine ateş açıldı. Kurşun yağıyordu. Çığlık çığlığa bağıranlar, kaçarken düşüp ezilenler... Binlerce insan panik halindeydi. Atılan göz yaşartıcı bombalar nedeniyle göz gözü görmüyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu sırada mezarlıkta bekleyen HEP otobüsünün çevresi özel tim tarafından kuşatıldı. Otobüsün dışında bulunan herkes arabaya dolduruldu. Otobüsün içerisinde 70 kişi vardı. İçeride aralarında milletvekilleri ile yerli-yabancı gazeteciler de bulunuyordu. Özel tim önce otobüsün tekerleklerine ateş açtı. Arkasından otobüsün üst camlarına kurşun yağdırdı. Kırılan camlardan içeriye üç el sis bombası atıldı. İçeridekiler dışarı fırladı. Otobüsten çıkanlar özel tim tarafından yere yatırılarak dövülmeye başlandı. Genel Başkan Fehmi Işıklar, Milletvekilleri İbrahim Aksoy, Adnan Ekmen, Ahmet Türk kalaslarla dövüldü. Dayaktan gazeteciler de nasibini aldı. Fotoğraf makineleri, teypler kırıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Diyarbakır savaş alanına dönmüştü. Sonuçta 7 kişi öldü, 800 kişi yaralandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">9 ağustos 1991 tarihinde Diyarbakır Emniyet Müdür Vekili Nurdan Akçay ile Jandarma Kurmay Binbaşı M. İhsan Batı’nın hazırladığı “Olay ayrıntılı rapor”da ilginç bir cümle var: “Bu ve benzer olaylarda bundan böyle görev alacak kuvvetler birbirleriyle daha dikkatli ve koordineli bir şekilde, muhabere gizliliğine riayet edilerek kullanılmalıdır.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Raporda böyle bir cümlenin geçmesinin nedenini, Binbaşı Ersever’in anlattıklarını dinleyince anladım...</span></p>

      <p class="basl-k-2"><span class="duyuru-bold" xml:lang="tr-TR">Hepsi silahlı 100 itirafçı</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Binbaşı Ersever Vedat Aydın cinayetini pek anlatmak istememişti. “Çok karışık bir olaydır o. Ben de tam çözemedim” derken bana öyle geldi ki, bu olayın sorumlusu kendisiydi!.. Çünkü</span> <span class="italik-yaz-" style="font-size:1em;" xml:lang="tr-TR">2000’e Doğru</span><span class="duz-yaz-" style="font-size:1em;" xml:lang="tr-TR">’nun apartmandan çıkarılması için kapısına yapıştırılan ilanları anlatırken gözleriyle gülüyordu. Sanki, “Biz yaptık” demeye getiriyordu. Bana göre 1991 yılının haziran ayında patlayan bombaların Vedat Aydın cinayetiyle direkt bağı vardı. Provokasyonlar için ortam hazırlanmıştı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ortamı hazırlayan Binbaşı Ersever’in, Vedat Aydın’ın katillerini bilmemesi olanaksızdı. Ancak Ersever susuyordu. Sadece, “Çok karışık bir olaydır o. Herkes bir şeyler söyledi bu olay hakkında. Ancak benim bilgim yok. Bilgim olmadığı hiçbir olay hakkında da konuşmam” diyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu sözlerinden sonra ilginç bir şey söyledi:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Eğer Diyarbakır Emniyet Müdürü Ramazan Er olmasaydı, o gün çok kan dökülecekti! Ölü sayısı çok artardı. Ben olayları telsizden izliyordum. Emniyet görevlisinin biri Ramazan Er’i uyardı: ‘Efendim sivil giyimli 100 kişi korteje doğru ellerinde pankartlarla geliyor. Hepsi silahlı, Vedat Aydın’a küfrediyorlar. En büyük Türkiye diye bağırıyorlar. Ne yapalım?’ Ramazan Er, o topluluğun cenaze kortejiyle karşılaşması sonucu neler olacağını hemen anladı. Emrindeki birçok polisi bu 100 kişiyi durdurmakla görevlendirdi. Sanıyorum bu 100 kişi provokasyon için görevlendirilmişti! Emniyet müdürü büyük bir olayı önledi. İki grubu birbirine yaklaştırmadı.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kimdi bu 100 kişi? Ersever, “Bilmiyorum, belki cezaevindeki itirafçılar olabilir!” dedikten sonra ekledi: “Diyarbakır’daki olaylardan sonra bazı milletvekilleri HEP’ten koptu. Korktular herhalde!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Binbaşı Ersever, Vedat Aydın olayını anlatmak istemiyordu. Ancak ben gerekli mesajı almıştım...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ersever röportajında ne demişti: “Cenaze törenlerinde katliam yaparsanız, kitleyi oraya çeker yıldırırsınız!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Diyarbakır aydınlarının seçkin bir temsilcisi olan, çevresinde çok sevilen Vedat Aydın gibi bir kişinin öldürülmesinin bir amacı vardı. Bir aydır Diyarbakır’da patlayan bombaların da bir anlamı vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kanlı bir pusu hazırlanmıştı. Cenazede provokasyon yapılacaktı. Tıpkı 1 mayıs 1977 tarihinde İstanbul’da Taksim Meydanı’nda 34 kişinin ölümüyle sonuçlanan provokasyon gibi... 12 Eylül darbesinden sonra ilk kez bir kitle eylemine sahne olan Diyarbakır’da, Binbaşı Ersever’e göre, provokasyon tam uygulamaya konulmamıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak sonuçta istedikleri amacı elde ettiklerini söylemek ister gibi, “Diyarbakır’daki olaylardan sonra bazı milletvekilleri HEP’ten koptu. Korktular herhalde!” diyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Vedat Aydın cinayetinin bir “amacı” vardı. Peki yetmiş dört yaşındaki Musa Anter neden katledilmişti?</span></p>

      <p class="basl-k-2"><span class="duyuru-bold" xml:lang="tr-TR">Musa Anter cinayeti</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Güneydoğu’da eylül ayları hep sıcak geçer. Tıpkı 1992’nin eylülü gibi... Diyarbakır Belediyesi, Kültür ve Sanat Festivali kapsamında Kürt Enstitüsü ve HEP kurucusu, yazar Musa Anter’i kitaplarını imzalamak üzere Diyarbakır’a davet etmişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Diyarbakır, Batman, Silvan başta olmak üzere bölgede hemen her gün faili meçhul cinayetler işleniyordu. Bu nedenle Musa Anter polis tarafından devamlı izleniyor, korunuyordu. Musa Anter, Diyarbakır Büyük Otel’de kalıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">19 eylül 1992 tarihinde 23.00 sıralarında otele gelen iki kişi resepsiyon görevlisine Musa Anter’le görüşmek istediklerini söylemişlerdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Resepsiyon görevlisi Musa Anter’i telefonla arayıp durumu bildirmiş, yetmiş dört yaşındaki Anter resepsiyon görevlisine yorgun olduğunu, kimseyle görüşemeyeceğini belirterek, “odasında bulunmadığını” gelen kişilere söylemesini istemişti. Resepsiyon görevlisinin, Musa Anter’in otelde bulunmadığını söylemesi üzerine gelen “ziyaretçiler” otelden çıkıp gidiyorlar. Ancak bir saat sonra tekrar otele geliyorlar, görüşme isteklerini tekrarlıyorlar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anter, resepsiyon görevlisine, “Bu saatte babam gelse görüşmem” yanıtını veriyor. Gelenler tekrar otelden ayrılıyorlar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">20 eylül günü Anter festival çerçevesinde çeşitli etkinliklere katılıyor. Birçok dostuyla, hayranıyla sohbet ediyor. Kitaplarını imzalıyor. Saat 18.30’da otele dönüyor. Otelin ikinci katında akrabası Orhan Miroğlu’yla oturup sohbet ederken resepsiyondan çağrılıyor. Telefon geldiği söyleniyor. Telefonda görüştüğü şahıstan kendilerini otelden almak üzere birinin gönderilmesini istiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kısa bir süre geçiyor. Bir gece önce otele gelen iki kişiden biri, resepsiyona, Anter’le görüşmek istediğini bildiriyor. Resepsiyon görevlileri durumu Anter’e iletiyor. Anter’in olumlu yanıt vermesi üzerine söz konusu kişi ikinci kata, Anter ile Miroğlu’nun yanına çıkıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Saat 20.15 sıralarında Musa Anter, Orhan Miroğlu ve “ziyaretçi” otelden çıkıyorlar. Bir taksiye binip uzaklaşıyorlar. Taksi Seyrantepe istikametine doğru gidiyor. Otobüs terminalini geçip Ergani yoluna devam ediyor, sonra birden Silvan yoluna sapıyor. TEK İşletme Müdürlüğü’nün karşısında duruyor. Arabadan iniyorlar. Taksi çekip gidiyor. Seyrantepe’de 36. Sokak’a doğru yürüyorlar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Ziyaretçi” aniden silahını çıkararak Musa Anter’e dört kurşun sıkıyor. Kurşunlar Anter’in sol bacağına, kalbine, kafasına ve eline isabet ediyor. Orhan Miroğlu ise göğsünden ve elinden iki kurşun yarası alıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anter ve Miroğlu Dicle Üniversitesi Tıp Fakültesi Hastanesi’ne götürülürken, Musa Anter yolda yaşamını yitiriyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anter’in vurulduğu duyulduktan hemen sonra olay yerine giden Diyarbakır</span> <span class="italik-yaz-" style="font-size:1em;" xml:lang="tr-TR">Söz</span> <span class="duz-yaz-" style="font-size:1em;" xml:lang="tr-TR">gazetesinin üç muhabiri esrarengiz bir şekilde kaçırılıyor. Zeki Özer, Hüseyin Çiçek ve Ferit Aslan adlı muhabirler cinayetin işlendiği yerin yakınında 21 SV 004 plakalı Renault marka bir otomobilde bulunan silahlı üç kişi tarafından zorla götürülüyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Olağanüstü Hal Bölge Valisi Ünal Erkan’ın araya girmesi sonucu, 21 eylül 1992 günü sabaha karşı saat 02.00 sıralarında Elazığ yolunda üç muhabir serbest bırakılıyor!..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Muhabirleri kimler kaçırmıştı? Muhabirler tanımıyordu. Güvenlik kuvvetleri olayı araştırıyorlardı! 21 SV 004 plakalı otomobil Silvan’dan Adıyamanlı bir köylüye satılmıştı. Bu nedenle araba plakası Adıyaman Emniyet Müdürlüğü tarafından Diyarbakır Emniyet Müdürlüğü’ne iade edilmişti. Plaka henüz kimseye verilmemişti...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Musa Anter’in “ziyaretçisi” kimdi? Anter bu kişiyi tanıyor muydu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Binbaşı Ersever’e, Musa Anter cinayetini de sordum. Ancak binbaşı bu olay hakkında da konuşmak istemedi. Sadece, “Sen bir araştır bakalım, Musa Anter o gün itirafçılar ile PKK’lıları barıştırmak için yapılacak toplantıya mı gidiyordu?”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anter cinayetini ayrıntılarıyla anlatması için çok ısrar ettim. Ama Ersever hep “Önce sen bu konuyu araştır, ondan sonra konuşuruz, hem bunu bana niye soruyorsun? Git, adı Orhan mıydı neydi ona sor! Anlatsın sana nereye gittiklerini.”</span></p>

      <p class="basl-k-2"><span class="duyuru-bold" xml:lang="tr-TR">“Ecevit Irak ajanı!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ersever basına çatmaya başladı. “Her aldığınız haberi doğru olup olmadığına bakmadan yazıyorsunuz. Geçen gün televizyonun karşısına geçtim. Uzun boylu, yakışıklı, yılların gazetecisi ve televizyon programcısı bir adamı seyrettim. Güya her haberi çekinmeden yaparmış. Yahu arkadaş, adam 1981 yılında Soğukoluk’tan yirmi tane kızı Ortadoğu’ya sattı. Sonra tutup Soğukoluk’un haberini yaptı! Mutlaka Soğukoluk’un patronlarıyla arası açıldığı için televizyon haberini yaptı. Bu adam Florya’daki kendi gece kulübünün haberini yapsın. Sırası gelirse biz de bu bildiklerimizi ortaya dökeriz. Benim zavallı halkımın bilmediği o kadar büyük gerçekler var ki; sen biliyor musun Ecevit’in bir Irak ajanı olduğunu!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ecevit’in Irak ajanı olduğunu söyleyince aramızda şöyle bir diyalog geçti:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Şimdi sen de o çok kızdığın bizim basına benzemeye başladın, asparagas haber diye buna denir işte.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Sana belgesini getireyim, kendi gözlerinle gör.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Eğer elinizde bir belge varsa bile, bu belge CİA tarafından hazırlanıp size sızdırılmıştır. Amerika bugün Ecevit’in Irak’ın yanında olmasından, ambargonun kalkması için yaptığı girişimlerden, Çekiç Güç’ü istememesinden son derece rahatsızdır. Bu tür belgelerle Ecevit’i yıpratmak istiyor. Ancak sen yine de getir. Bakalım, içinde neler var.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Belki biliyorsundur; Türkiye 1937 yılında Irak’la hudut protokolü yaptı. 1987 yılında bu hudut protokolünü yeniledik. Yeni anlaşmaya göre, Türkiye Irak’a yapılacak sınır ötesi operasyonlarında Bağdat’a mutlaka haber verecekti. Bu nedenle Diyarbakır’da bir Iraklı subay, Bağdat’ta bir Türk subay görevlendirilecekti. Türk subaylarından biri de bendim. Irak’ta irtibat subaylığı da yaptım.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Belgeyi Irak’ta ele geçirdiğini söylüyordu. Bir sonraki buluşmamızda belgeyi getirecekti.</span></p>

      <p class="basl-k-2"><span class="duyuru-bold" xml:lang="tr-TR">Arapça ve Farsça kitaplar...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O sırada Ersever’in beyaz naylon torba içinde üç cilt kitabı dikkatimi çekti. Kitaplarla ilgilendiğimi anladı. Çıkarıp masanın üzerine koydu. Arapça ve Farsça sözlüklerdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Sadece Kürtçe öğrenmekle kalmadım. Arapça da bilirim. Ancak Kürtçe kadar değil. İlerletmek için aldım bu kitapları.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bugüne kadar kitaplara çok para verdiğini söyleyince, “Kitaptan gelen kitaba gider. Sizin yazdığınız kitaplar da çok satıyor” dedim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Satıyor ama biz parasını alamıyoruz” diyerek kâğıt kalem çıkardı. Hesap yapmaya başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bazı rakamları topladı, çıkardı, sonunda, “İşte bana toplam olarak kala kala 2 milyon kaldı” dedi.</span></p>

      <p class="basl-k-2"><span class="duyuru-bold" xml:lang="tr-TR">“Arabayı satacağım”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Bu iki kitabı başka bir yayınevi basıp dağıtsaydı, etkisi çok daha fazla olurdu. Ne yapalım ki gerçek şu: herkes PKK’dan korkuyor. Korkudan basacak matbaa bulamadık arkadaş. Gittik yine mecburen askerlikten ayrılma kitapçılık yapan MHP’li arkadaşlara.</span> <span class="italik-yaz-" style="font-size:1em;" xml:lang="tr-TR">Yeni Düşünce</span> <span class="duz-yaz-" style="font-size:1em;" xml:lang="tr-TR">gazetesi de reklamını yapınca kitabın etkisi azaldı tabiî. Geniş kitleye hitap edemedik. Bu kitapta yazılanlar benim ve arkadaşlarımın fikirleridir. Aslında kolektif yazılmış bir kitaptır. Paranın bir bölümünü bu arkadaşlara verdim. Bana kala kala 2 milyon kaldı. Sonuçta parasız kaldık. Arabamı satacağım bugün. Saat 17.30’da satın alacak adamla görüşeceğim.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ersever bu arada üçüncü kitabının yazımının bittiğini söyledi; “Bugünlerde dizgiye vereceğim” dedi. Piyasaya çıkmadan önce kitabına bir göz atmak istediğimi söyledim. “Memnuniyetle, bak içinde neler neler bulacaksın. Apo’nun bilinmeyen yönlerini gözlerinin önüne sereceğim. Bu adam Ermeni’dir, bunu ispatlayacağım.” Kitabının adını “Şam’daki Kemancı” koymayı düşünüyordu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">4 eylül 1993 tarihinde Batman’da DEP Milletvekili Mehmet Sincar’ın öldürülmesi o günlerde hâlâ gündemdeydi. “Mehmet Sincar’ı kim öldürdü?” diye sordum...</span></p>

      <p class="basl-k-2"><span class="duyuru-bold" xml:lang="tr-TR">Lojmanlarda kalan “yıldız tim”ler...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">DEP milletvekili Mehmet Sincar’ın katilini sorduğumda Ersever biraz durakladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Alaattin Kanat adını hiç duydun mu?” diye sordu. Duymuştum. Ancak “hayır” yanıtını verdim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Alaattin Kanat’ı anlatmaya başladı:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Mardin’in Ömerli ilçesi doğumlu. Sanırım 1986 yılında PKK’ya katıldı. Örgüt içinde hızla yükseldi. Generalliğe kadar terfi etti. Kod adı zaten General Zinnar! Mardin ve Batman bölgesi sorumlusuydu. 1990 yılında İstanbul sorumluluğuna atandı. Burada Diyarbakır Cezaevi Komutan Yardımcısı Binbaşı Esat Oktay Yıldıran’ı öldürdü. Apo, Alaattin Kanat’ı Bekaa’ya dönüşünde askerî törenle karşıladı. Bu adam PKK’nın en değerli komutanlarından biriydi. Ancak daha sonra örgütle ters düştü. Apo, Alaattin Kanat’ın öldürülmesi için Bayram Akkuş adlı bir militanı İstanbul’a gönderdi. Ancak Kanat, Bayram Akkuş’u öldürdü. Örgütle ipleri iyice koptu. Gelip bize teslim oldu. İtiraflarda bulundu. O güne kadar bizim ele geçirdiğimiz en önemli PKK’lı General Zinnar’dı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Alaattin Kanat bugün Diyarbakır’da Olağanüstü Hal Bölge Valiliği’nin lojmanlarında kalıyor. Bu lojmanlar Kurtoğlu Mahallesi’ndedir. Alaatin Kanat’ın eşi hemşiredir, lojmanda birlikte kalıyorlar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Alaatin Kanat’ın otuz kırk kişilik sadece itirafçılardan oluşan bir ekibi vardır. Bu ekibi Diyarbakır Cezaevi’nde itirafçılar koğuşunda yaptı. Cezaevine yeni bir ‘kuş’ geldiğinde bunlar hemen onu ekibin içine almaya çalışırlar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İtirafçıların oluşturduğu timlere ‘yıldız tim’ denir. Elimizde birçok yıldız tim vardı. Sadece itirafçı kadınlardan oluşan bir yıldız tim göndermiştik dağlara, oldukça faydasını görmüştük.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dediğim gibi bu itirafçılar ekiptir. Ekibin bir diğer üyesi Recep Tiril’dir. Psikopatın tekidir. Bir diğer eleman Salman kod adlı...”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Binbaşı Ersever, Salman kod adlı itirafçının adını bir türlü anımsayamadı. “Allah Allah, yaşlanıyorum galiba... Yahu bu adamın adını nasıl hatırlamam. İnsanın annesinin, babasının ismini unutması gibi bir şey. Neyse ben hatırlayınca sana söylerim” deyip ekibin diğer üyelerinin isimlerini vermeye devam etti:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Bu Salman kod adlı adam Eruhlu. Ekibin diğer üyesi Âdem Yakın Batmanlı. Karısı Cizreli. Âdem Yakın 1990 yılında Tahtoraş (adı tam bu olmayabilir, S.Y.) çatışmasında yakalandı. O da itirafçı. Bunların hepsi Olağanüstü Hal Bölge Valiliği’nin lojmanlarında kalıyorlar. Valilik personeli ve Jandarma Bölge Komutanlığı personeliyle aynı yerde.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu adını hatırlayamadığım Salman kod adlı kişi eroin ve silah kaçakçılığı işlerini de yürütür. Hatta itirafçı olduktan sonra gasp suçundan da içeriye düştü. Tabiî hemen çıkarıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Siz doğru yazdınız; bu eroin-silah kaçakçılığı işinde jandarma ve polis de vardır. Bunların hepsi işbirliği yapar.”</span></p>

      <p class="basl-k-2"><span class="duyuru-bold" xml:lang="tr-TR">Milletvekili Mehmet Sincar cinayeti</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu arada hemen konuyu değiştiriyor. Mehmet Sincar cinayetine geliyor:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“</span><span class="italik-yaz-" style="font-size:1em;" xml:lang="tr-TR">Hürriyet</span> <span class="duz-yaz-" style="font-size:1em;" xml:lang="tr-TR">gazetesinde okudum, DEP Milletvekili Leyla Zana ve Hatip Dicle basın toplantısı yapmışlar, katilin Alaattin Kanat olduğunu söylüyorlar. Batman’a gittiklerinde birkaç sefer Alaattin Kanat’la karşılaşmışlar herhalde.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mehmet Sincar olayında Alaattin Kanat ile Batmanlı Âdem Yakın var. Bak, Alaattin Kanat kesinlikle tetik çekemez. O ekibin beynidir.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Âdem Yakın mı?” diyorum. Onaylar gibi gülümsüyor, “evet” anlamda kafasını sallıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Âdem Yakın da PKK’nın komutan seviyesindeki önemli adamlarından biriydi. İtirafçı oldu. Bu itirafçılardan önemli adamlar 1986 yılından beri Olağanüstü Hal Bölge Valiliği lojmanlarında oturuyorlar. Bunların hepsini devlet besliyor. Açın sorun Ünal Erkan’a bu itirafçıların resmî sıfatları var mı? Neden lojmanda oturuyorlar? Âdem Yakın, 1986 yılından beri lojmanlarda oturuyor. Bu ekibin tetikçisi Âdem Yakın’dır. Kısa boylu, esmer suratlı, tıknaz biridir.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ersever yine çok önemli bilgiler veriyordu. İtirafçıların diğer “icraatlarını” da anlatmaya başladı.</span></p>

      <p class="basl-k-2"><span class="duyuru-bold" xml:lang="tr-TR">İtirafçılık kurumu nasıl işliyor!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Önce itirafçılar iyi çalıştı doğrusu. Mesela sadece kadın itirafçılardan bir tim oluşturdum. Çok iyi istihbarat topladılar. Ancak daha sonra itirafçılar para işlerine girdiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunların bir başka yaptıkları iş ise şudur: PKK’ya vergi veren yani haraç veren kişileri tespit ederler. Bu kez kendileri gidip haracı veren adamı tehdit ederler. ‘PKK’ya para verdiğini öğrendik, seni götürüp işkence yaparız’ diye korkuturlar, şantaj yaparlar. Adamlar ise bu kez itirafçılara para verir!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biraz önce söylediğim gibi bunlar uyuşturucu kaçakçılığı da yaparlar. Van-Hakkâri operasyonlarını bu ekip yapar. Diyarbakır Cezaevi’ne uyuşturucuyu da bunlar sokar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yine bunların yaptıkları bir başka iş, gasp. Araba kaçırıp satarlar. Adam soyarlar. Bak, bir devlet yetkilisi çıkıp da ‘Bunlar doğru değil, Ersever yalan söylüyor’ diyemez. Devlet bunların hepsini biliyor ve göz yumuyor. İtirafçılara mecbur kalmıştır koskoca Türkiye Cumhuriyeti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu adamlar devleti de soyuyorlar; Pişmanlık Yasası’ndan yararlanıyorlar. Yasaya göre bir itirafçı diyor ki: ‘Ben bakkallık yapacağım.’ Kiraladığı dükkânın kontratını ve aldığı malların faturasını getiriyor, devlet bu giderlerin parasını hemen ödüyor. Üstelik bununla da kalmıyor. Bu adamlara her ay istihbarat ödeneğinden 2-3 milyon lira harçlık veriyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu itirafçılar çok acımasız insanlardır. Bizden daha milliyetçi kesilmişlerdir. Bir numaralı PKK düşmanıdırlar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Âdem Yakın, Cudi Dağı’nda bir çobanın kafasını testereyle kesip bize getirdi.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ersever bir ara konuşmasına kısa bir ara verdi. Sonra sözlerine, “çok pişman olmuş bir adam” havasıyla devam etti:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Bu itirafçıları ve ajanların kullanılmasını ben istedim. Bu adamlar PKK’nın her şeyini biliyorlardı. İyi yetişmişlerdi, tabiî hepsi değil. Bunlarla günlerce operasyona giderdik, gıkları çıkmazdı. PKK’ya benden daha fazla düşmandılar. Sonra sayıları çok arttı. Şirazeden çıktılar.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ersever’in anlatmasını istediğim bir diğer konu, 1991 yılı ortalarından beri bölgede yüzlerce kişiyi öldüren “Hizbullah” örgütünün nasıl kurulduğu, devletle ilişkisinin ne olduğu, tetikçilerin kimler olduğuydu. Ersever daha önceki konuşmalarımızda bu soruyu hep geçiştirmişti, Âdem Yakın’ı anlatırken birden konu “Hizbullah”a geldi.</span></p>

      <p class="basl-k-2"><span class="duyuru-bold" xml:lang="tr-TR">“Hizbullah’ın tetikçileri itirafçılar”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Hizbullah’la bağlantılı olan iki kişi Alaattin Kanat ile Âdem Yakın’dı. Bunların bize hep söylediği şu olmuştur: ‘Hizbullah PKK’nın düşmanıdır. Düşmanımın düşmanı benim dostumdur. Güvenlik güçleri kesinlikle Hizbullah’la uğraşmasın, onun yolunu açsın.’ Adamların dediği de oldu. Güvenlik kuvvetleri Hizbullah’ı koruyup, güçlendirmişlerdi. Hizbullah’ın tetikçilerinin çoğu itirafçıdır.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Saat 17.40 olmuştu. Ersever, “Gitmem gerekiyor” diye ayağa kalktı. Her seferinde olduğu gibi yine hesabı kendisi ödedi. Bunu anımsatınca, “Söz, gelecek sefer parayı sana verdireceğim” dedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ersever, tam ayrılırken döndü, “Bugün anlattıklarımın hiçbirini yazma. Mahkeme sonrasında yan yana gelelim. Daha sana anlatacağım çok olay var. Hele şu mahkeme bir sonuçlansın” dedi. Mahkemeden bir iki gün önce Ankara’ya geleceğini, beni arayacağını söyleyerek, “Arkadaşlara selam söyle. Eğer mahkemede söylediğim gibi tanıklık yaparsanız, ben bu işten yırtarım” diye ekledi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tam gidecekken gene durdu, sonra, “Allah Allah, inanılmaz bir olay, şu Salman kod adlı herifin adı bir türlü aklıma gelmedi” diyerek yürüdü gitti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu Ersever’i son görüşümdü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gazeteye döndüm. Aradan yaklaşık bir saat geçmişti. Adının “Ahmet” olduğunu söyleyen biri beni arıyordu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Telefonu aldım. Karşıdaki ses, “Sonunda hatırladım, Adil Timurtaş” dedi. Ersever sonunda Eruhlu Salman kod adlı kişinin isminin Adil Timurtaş olduğunu anımsamıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Adil Timurtaş adını verdikten sonra “iyi günler” deyip telefonu kapattı.</span></p>

      <p class="basl-k-2"><span class="duyuru-bold" xml:lang="tr-TR">İtirafçılar arasındaki rekabet</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Binbaşı Ersever’in anlattığı itirafçılardan bazılarının adını önceden biliyordum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">24 haziran 1990 tarihli</span> <span class="italik-yaz-" style="font-size:1em;" xml:lang="tr-TR">2000’e Doğru</span> <span class="duz-yaz-" style="font-size:1em;" xml:lang="tr-TR">dergisinde 87 itirafçı üzerine yapılmış bir araştırma vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşte bu araştırmadan bazı notlar:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Diyarbakır’da kıdemli, sadık itirafçılar var. Bunlara aylık 250 bin lira veriliyor. İbrahim Yalçın, Adil Timurtaş, Recep Tiril, Halit Çelik, Hasan Adak, Halil Külter, Sadık Babat bunlardan. ‘Özel hakları’ var. Cezaevi yönetimi, itirafçı koğuşlarına porno kaset ve posterler dağıtıyor. ‘Güvenilir’ konumda olanlar zaman zaman dışarıya ‘eğlenceye’ götürülüyor. İstanbul’a gidenler bile varmış. Mahsun Korkmaz’ın öldürülmesini sağladığını anlatan itirafçı Adil Timurtaş koğuşta İstanbul’da genelevde ve pavyonda nasıl eğlendiğini anlatıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İtirafçı koğuşlarında müthiş bir rekabet yaşanıyor: ağalık rekabeti. Kim örgüte daha fazla zarar verdiyse onun şansı fazla. Bu nedenle sürekli yeni itiraflar üretiliyor. Diyarbakır’da itirafçı koğuşlarında sık sık kavga çıkıyor bu nedenle. Üstelik cezaevi müdürleri itirafçı gruplar arasında taraf tutarak birbirlerine düşürüyorlar...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İtirafçılar arasında Suriye ve Irak vatandaşları da var. Mardin bölgesinde çıkan bir çatışmada yakalanan Suriyeli Ramazan Muhammed devletin en sadık itirafçılarından. Yine Suriyeli Mehmet Bora ve Velid Hüseyin çatışmalarda yakalanmışlar. On yedi yaşında iki Iraklı var: İdris Salih ve Telli Haydar. Onlar da itirafçı.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Binbaşı Ersever’in itirafçılarla ilgili olarak anlattıklarından hiç kuşku duymadım. Geçmiş yıllarda cezaevlerinden gizlice dışarı çıkarılıp tetik çektirilen itirafçılar artık bu işleri alenî yapmaya başlamışlardı. Öyle ki, “devlet için” nasıl “kelle götürdüklerini” mahkemelerde bile çekinmeden anlatıyorlardı.</span></p>

      <p class="basl-k-2"><span class="duyuru-bold" xml:lang="tr-TR">“Operasyonlara gidiyorum, mahkemenize gelemeyeceğim”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunlardan biri de Abidin İvak’tı. Abidin İvak 1991 yılında PKK saflarına katılmıştı. Mahsun Korkmaz Akademisi’nde eğitim gördükten sonra Tatvan bölgesinde görevlendirilmişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">30 eylül 1992 tarihinde buradan İstanbul’a gitti. 20 aralık 1992 tarihinde polis tarafından yakalandı. Pişmanlık Yasası’ndan yararlanmak üzere itirafçı oldu. İtiraflarıyla İstanbul’da on altı kişiyi yakalattı. İvak ve itirafları sonucu yakalananlar hakkında İstanbul DGM dava açtı. Bu arada itirafçı İvak örgütsel faaliyet gösterdiği Bitlis yöresine götürüldü. İvak burada da yirmi kişiyi yakalattı. Bu kez Diyarbakır DGM İvak hakkında tutuklama kararı çıkardı. Ancak İvak Bitlis yöresinde “görevdeydi”! 14 haziran tarihinde Diyarbakır DGM zaten cezaevine hiç uğramayan İvak hakkında tahliye kararı verdi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak işler İstanbul DGM’de iyi gitmiyordu. İstanbul’da süren davada birçok kişi İvak’ın itirafları sonucu tutuklanmıştı. Avukatlar İvak’ın duruşmaya getirilmesini talep ediyorlardı. İstanbul DGM ise İvak’ın Diyarbakır DGM’deki davasını gerekçe göstererek İvak’ı getirtmiyordu. Ancak İvak Diyarbakır’daki davadan tahliye edilince İstanbul DGM İvak’ı istemek zorunda kaldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İtirafçı İvak 31 ağustos tarihinde İstanbul DGM’ye bir faks çekti:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“İstanbul cezaevinde itirafçı koğuşu olmadığı, ayrıca sürekli izne çıktığımdan dolayı mahkemenize gelememekteyim. Diyarbakır 3 No’lu DGM hakkımda tahliye kararını vermesine karşın halen aynı suçtan yargılanmam beni her yönden mağdur etmiştir. Şu an güvenlik kuvvetleriyle operasyonlara katılmam her yönüyle devletin yanında olduğumun göstergesidir. 9 eylül tarihli duruşmamda tahliye kararımın onaylanarak tarafıma iletilmesini talep ederim.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İvak adres olarak, Diyarbakır DGM’deki davadan tahliye edilmesine rağmen İstanbul’daki davasının sürüyor olması nedeniyle Diyarbakır E tipi Cezaevi’nin B/38’inci koğuşunda kalıyordu, buranın adresini vermişti. İvak’ın el yazısıyla kaleme alıp gönderdiği faksın üzerinde bir telefon numarası vardı: 655 24. Bu telefon numarası Bitlis Emniyet Müdürlüğü’ne aitti! Diyarbakır Cezaevi’nde kalıyor, Bitlis’ten faks çekiyordu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İvak, davasının Diyarbakır DGM’ye gelmesi için çaba harcıyordu. 23 temmuz 1993 tarihinde Diyarbakır DGM’ye bir dilekçe verdi:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Kendi isteğimle ve arzumla güvenlik güçlerine samimi ikrarlarım sonucu İstanbul’da on altı kişilik örgüt mensubunun silahlarıyla birlikte yakalanmasını sağladım. Daha sonra Bitlis’ten gelen güvenlik güçlerine Bitlis ilinde faaliyetlerim olduğundan buraya gelerek içinde kendi grubum dahil örgüt mensuplarının ölü ve sağ ele geçirilmelerini sağladım. Yaklaşık sekiz aydır defalarca yüce mahkemenizden gerekli kararlar alınarak güvenlik güçleriyle operasyonlara katıldım. Sürekli güvenlik güçleriyle çalıştığımdan dolayı İstanbul’daki mahkememi takip etmem söz konusu olmamıştır. İstanbul cezaevinde itirafçı koğuşu olmadığı, ayrıca sürekli izne çıktığımdan buradaki mahkemeye gitmem imkân dahilinde değildir. Yüce mahkemenizden büyük ricam, dava dosyamın Diyarbakır Devlet Güvenlik Mahkemesi’ne getirilmesini sağlayacak girişimlerin olmasını talep ediyorum.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İvak Olağanüstü Hal Bölge Valiliği’ne de başvuruyor. 28 temmuz 1993 tarihli başvurusu şöyle:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Burada sekiz aydan beri sürekli izindeyim. Başta grubum olmak üzere birçok kellenin alınmasını ve silah, sığınak ve örgüt milislerini, şehir komitesini yakalattım. İstanbul’da davam sürüyor. Oraya gitme imkânım olmadığı için siz devlet büyüğümüzün elinden gelen çabayı göstermesini rica eder, İstanbul’da bulunan dava dosyamın Diyarbakır’a aktarılması konusunda elinizden geleni esirgemeyeceğinizi rica ederim.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sekiz aydır Bitlis Emniyet Müdürlüğü’nün emrinde görev yapan itirafçı Abidin İvak kimlerin “kellesini” almıştı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu olay bir gerçeği ortaya koyuyordu: Diyarbakır Cezaevi’ndeki itirafçılar kontrgerilla eylemlerinde tetikçi olarak kullanılıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Binbaşı Ersever bu olayların tüm ayrıntılarını bana anlatacağını söylemişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Daha önce basında itirafçılarla ilgili çıkan haberleri okuyarak Ersever’le sıkı bir görüşme yapmayı planlıyordum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İtirafçılarla ilgili araştırma yaparken 13 ekim 1993 tarihli</span> <span class="italik-yaz-" style="font-size:1em;" xml:lang="tr-TR">Panorama</span> <span class="duz-yaz-" style="font-size:1em;" xml:lang="tr-TR">dergisinde ilginç bir haber yayımlandı...</span></p>

      <p class="basl-k-2"><span class="duyuru-bold" xml:lang="tr-TR">Yücel Y. anlatıyor</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Binbaşı Cem Ersever’le son görüşmemizin tarihi 8 ekim 1993. 12 ekim günü “Kanal 6” ekranlarında bir reklamın spotları sık sık gözüme çarpıyor: “Basında ilk kez... Bir kontrgerilla elemanı anlatıyor... Ben kontrgerilla iken...” vb.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">13 ekim tarihli</span> <span class="italik-yaz-" style="font-size:1em;" xml:lang="tr-TR">Panorama</span> <span class="duz-yaz-" style="font-size:1em;" xml:lang="tr-TR">dergisini aldım. Baktım ki Yeşil, bu kez</span> <span class="italik-yaz-" style="font-size:1em;" xml:lang="tr-TR">Panorama</span> <span class="duz-yaz-" style="font-size:1em;" xml:lang="tr-TR">dergisinin sayfalarına “konuk” olmuştu.</span></p>

      <p class="duz-yaz-"><span class="italik-yaz-" style="font-size:1em;" xml:lang="tr-TR">Panorama</span> <span class="duz-yaz-" style="font-size:1em;" xml:lang="tr-TR">muhabiri İsmail Hakkı Yılmaz, Yeşil’in kontrgerilla timinde görev yapan yirmi üç yaşındaki Yücel Y.’yle konuşmuştu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Haberde kontrgerillanın bir başka yönüyle ilgili bilgiler vardı; Gaziantep’in Nizip ilçesine bağlı bir köyde yaşayan Yücel Y. 71/1 tertip olarak Manisa’nın Kırkağaç ilçesinde jandarma komando eğitimi gördüğünü söylüyordu. Anlattığına göre, kamuoyunda kontrgerilla olarak adlandırılan Özel Harp Dairesi, Doğu ve Güneydoğu Anadolu’daki çatışma bölgelerinde 1984 yılından beri “A timleri” adı verilen özel görevler için yetiştirilmiş birimler aracılığıyla faaliyet göstermekteydi. A timleri sadece subay ve astsubaylardan oluşmaktaydı. Çatışma bölgelerinin genişlemesi ve Özel Harp Dairesi’nin yeni işlevler üstlenmesi çerçevesinde, 1991 yılından itibaren ayrıca “B timleri” oluşturmaya başlanmıştı. B timleri subay ve astsubaylara ek olarak erleri de içine almıştı. Yücel Y. bu B timindeydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yücel Y. Manisa’nın Kırkağaç ilçesindeki Jandarma Okulu’nda gördüğü acemi eğitiminin birinci ayının sonunda tabur komutanı Binbaşı Aydın ...’nın odasına çağrılmıştı. Odada kendisi gibi acemi olan üç er daha vardı. Yücel Y’nin ifadesine göre diğer üç kişi de kendisi gibi Kürt’tü. Binbaşı kendilerinin binlerce er arasından seçildiğini belirtip, dört kişinin üstün nitelikli askerler olduğunu söylemişti. Yücel Y. askerden önce futbolcu olarak uzun bir süre Nizipspor ve Kilisspor’da top koşturmuştu. Kürtçe’si doğal olarak iyiydi. Siyasetten nefret ediyordu. Aslında PKK’ya karşı özel bir antipatisi olmamakla beraber sempati beslemek diye bir düşüncesi de yoktu. Binbaşı kelimesi kelimesine böyle olmasa da benzer cümleleri elindeki kâğıttan okumuştu.</span></p>

      <p class="basl-k-2"><span class="duyuru-bold" xml:lang="tr-TR">PKK militanı gibi</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Binbaşı elindeki kâğıdı okuduktan sonra erlere, eğer özel birliklere katılırlarsa askerden sonra kendilerine bütün devlet kapılarının açık olduğunu ve parlak bir geleceğin beklediğini söylemişti. Teklifi reddeden çıkmamıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Böyle başlar Yücel Y.’nin, “PKK kıyafetli askerlik macerası”. O günden sonra Yücel Y’nin saç ve sakallarını uzatması emrediliyor. Ama kendisine bunun nedeni dahil hiçbir şey açıklanmıyor. Yücel Y. saç ve sakalları uzadıktan sonra Tunceli İl Jandarma Alay Komutanlığı’na gönderiliyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İl Jandarma Alay Komutanlığı’nda diğer birliklerden ayrı bir yere yerleştiriliyor. Görev açıklanıyor: PKK militanı kimliğiyle kendisine verilen emirleri yerine getirmek. PKK gerillalarının klasik ayakkabısı Mekap’tan silahlarına kadar, her şeyle donatılıyor. PKK militanları arasındaki popüler isimlerden “Hogir” kod adı veriliyor kendisine.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kıyafet kolay ama militan kişiliğine bürünebilmek onun terminolojisiyle konuşup, militan gibi davranmak ayrı bir meziyet! Yücel Y. nasıl “PKK militanı” olduğunu anlatıyor:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Tunceli’de Yeşil lakaplı biri vardı. Bizi o eğitiyordu. Zaten askerliğimin çoğunu da onunla geçirdim. Yeşil Ahmet... Bir de “Baran” kod adlı astsubay vardı. Mesela, birbirimize PKK gibi ya kod adımızla ya da abi diye hitap ediyorduk. Bir eve gittiğimizde aramızda sadece biri konuşuyordu kural olarak. PKK gibi sadece filtresiz Bitlis sigarası içiyorduk. Gene onlar gibi sadece gece dolaşıyorduk. Gündüz ya mağarada ya da köylerde kalıyorduk. Bize her şeyi Yeşil öğretti.”</span></p>

      <p class="basl-k-2"><span class="duyuru-bold" xml:lang="tr-TR">“Çerkez Ethem” kod isimli Yusuf Geyik</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yücel Y’nin bulunduğu tim çoğu zaman Yeşil’le birlikte PKK’ya sempati duyan köylere gidiyorlar. İstihbarat faaliyeti yürütüyorlar. Gidilen evlerde ev sahibiyle sadece Yeşil muhatap oluyor. PKK propagandası yapılıyor. Köylülerden PKK’ya sempati duyanlar, dağa çıkmak isteyenler “ayıklanıyor”. Örneğin Tunceli’nin Hozat ilçesine bağlı bir köyde iki kız kardeş PKK’ya katılmak istediklerini belirtiyorlar. Yücel Y. kız kardeşlerden sadece birinin adını hatırlıyor: Besnan. Bu iki kız kardeş alınıp Elazığ’ın Palu ilçesi yakınlarında başka bir özel birime teslim ediliyor. Yaklaşık iki ay sonra aynı köye gittiklerinde Yeşil, ev sahibine kızlarının Suriye sınırından geçerken şehit düştüklerini söylüyor!..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yücel Y.’nin kendisi de bilmiyordu, JİTEM elemanı olduğunu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yücel Y.’ye göre ilk başlarda yürütülen faaliyetler istihbarat toplamaktan öteye geçmiyor. Ancak bir süre sonra silahlı eylemlere de başlıyorlar:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“1992 yılının sonbahar aylarında işler değişti. PKK’lı olarak köy basmaya başladık, Yeşil komutasında.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tunceli’nin Mazgirt ilçesine bağlı Dedebağ köyü ekim ayı içinde basılıyor. Bir korucunun evi yerle bir ediliyor. Özellikle Kars’ın Digor, Göle, Susuz, Selim ilçeleri; Elazığ’ın Ağın ve Palu ile Bingöl’ün Karlıova ve Solhan ilçelerine bağlı tarafsız köyler seçiliyor. Tarafsız köyler önce PKK’ya yardım etmeleri için gerilla kıyafetli JİTEM timi tarafından uyarılıyor, isteksiz davrananlar sıra dayağından geçiriliyor. Yücel Y.’nin deyimiyle bunlardan bazıları “saf dışı” ediliyor! Tüm bunlar ise PKK adına yapılıyor!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yücel Y. tim mensupları arasında Yeşil’den başka TİKKO saflarında bir dönem bulunup sonra itirafçı olan “Çerkez Ethem” kod adlı bir kişinin de olduğunu söylüyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çerkez Ethem adı daha önce 8 mayıs 1993 tarihinde</span> <span class="italik-yaz-" style="font-size:1em;" xml:lang="tr-TR">Gerçek</span> <span class="duz-yaz-" style="font-size:1em;" xml:lang="tr-TR">dergisinde yer almıştı. Dergi, bu kontrgerilla elemanının portresini çıkarmamıştı. Yücel Y.’nin anlattığı doğruydu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çerkez Ethem bir dönem TİKKO militanı. Asıl adı Yusuf Geyik. İstihbaratçılar arasındaki kod adı Çerkez Ethem, halk ise onu “Bozo” diye biliyor. Tunceli’nin Geyiksu nahiyesine bağlı bir köyünden itirafçı olduktan sonra otuz kişi yakalattırıyor. Sorgulamalarda ve işkencelerde bizzat bulunuyor. Daha önce bazı öldürme eylemlerine karıştığı için Erzincan Devlet Güvenlik Mahkemesi’nde yargılanıyor. Tutuklanıp Diyarbakır Cezaevi’ne konuluyor. Ancak diğer itirafçılar gibi cezaevinden sık sık dışarı çıkıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çerkez Ethem de “komutanlığını” Yeşil’in yaptığı kontrgerilla timinin tetikçilerinden sadece biriydi!..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şırnak milletvekili Mahmut Alınak, Yücel Y.’nin anlattıklarını 14 ekim 1993 tarihinde yazılı soru önergesi haline getirip, başbakana sordu. Başbakan henüz bu önergeyi yanıtlamadı...</span></p>

      <p class="basl-k-2"><span class="duyuru-bold" xml:lang="tr-TR">“Kara liste”nin bulunduğu defter</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gerek Yücel Y’nin anlattıkları gerekse Bozo kod adlı itirafçı Yusuf Geyik’in eylemleri Binbaşı Ersever’in anlattıklarını doğruluyordu. 18 kasım 1993 tarihinde itirafçı Ayhan Öztürk’ün PKK’ya yaptığı “itirafları” ise, Ersever’in bana “Şimdilik bunları yazma” diye anlattıklarını teyit ediyordu. Ayhan Öztürk çok ilginç bilgiler veriyordu:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Her itirafçı kontrgerilla elemanı yapılır. Diyarbakır Cezaevi’ne gittikten kısa bir süre sonra Alaattin Kanat ve İdris Ahmed adlı eski PKK itirafçıları beni kendi denetimlerine alarak kontracı olarak yetiştirdiler. Cezaevi döneminde birçok itirafçı dışarı çıkarak kontra eylemi yapıyordu. Ben cezaevi dönemimde dışarı çıkmadım. Ancak Alaattin Kanat, İdris Ahmed, Yakın ve Emin adlı itirafçılar her çıktıklarında en az on beş gün dönmüyordu. Bunların dışarıda olduğu dönemlerde birçok yurtsever öldürülüyordu. Pişmanlık Yasası’ndan yararlanarak cezaevinden çıktım. Dışarı çıkar çıkmaz beni kontrgerilla faaliyetlerinde etkin rol oynayan ve kontrgerillanın önemli adamlarından Yeşil kod adlı kişiye götürdüler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Son iki yıl içinde faili meçhul diye bilinen yüzlerce cinayeti Yeşil kod adlı kontrgerilla elemanı işlemiştir. Yeşil’in elinde ‘kara liste’ dediği kalın bir defter var. Bu defteri hiçbir zaman yanından ayırmaz. Hatta o defterle birlikte yatar. O defterde infaz edilecek yüzlerce yurtseverin ismi olduğu gibi birçok ordu mensubunun ve devlet adamının da ismi var. Yeşil bu devlet adamlarını ve ordu mensuplarını, infazları onaylamadıkları için listeye dahil etmiştir.</span></p>

      <p class="basl-k-2"><span class="duyuru-bold" xml:lang="tr-TR">Yeşil: “devletin bir memuru”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yeşil bazen üç bazen de altı kişiyle birlikte gezer. Ekibini yanından hiç ayırmaz. Bir yere gitmeden önce devlet yetkililerinden yol durumunu öğrenir. Yeşil özel harekât timi mensubu olup emirleri de direkt İçişleri Bakanı İsmet Sezgin’den alıyor! Emirleri alan Yeşil bunları diğer kontrgerilla elemanlarına taksim ediyor. İtirafçı kontra Alaattin Kanat’a da eylemin projesi çizdiriliyor.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İtirafçı Ayhan Öztürk’ün “Emirleri İçişleri Bakanı İsmet Sezgin’den alıyorduk” şeklindeki sözlerine inanmak oldukça güç! Gerçekten Türkiye Cumhuriyeti’nin İçişleri bakanı bu tür faili meçhul cinayetlerde bir rol üstleniyor mu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yeşil’in kimliği bu soruyu bir şekilde yanıtlıyor. TBMM İnsan Hakları İnceleme Komisyonu Yeşil hakkında araştırma yapmıştı.</span></p>

      <p class="basl-k-2"><span class="duyuru-bold" xml:lang="tr-TR">Sakallı (Yeşil) Meclis’te</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">TBMM İnsan Hakları İnceleme Komisyonu Başkanlığı’nın 1 mart 1991-31 ağustos 1992 tarihleri arasını kapsayan faaliyet raporunun 29’uncu sayfasında Yeşil’le (Sakallı) ilgili şu bilgiler var:</span><a href="#x2-8"><span class="dipnot-no" style="font-size:0.76em;" xml:lang="tr-TR">2</span></a></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Nisan 1991’de Tunceli ilinde Sakallı kod adlı bir görevlinin vatandaşlara kötü muamelede bulunduğu iddiaları üzerine konuyu araştırmak üzere Kahramanmaraş Milletvekili Atilla İmamoğlu ile İzmir Milletvekili Akın Gönen’den oluşan bir alt komisyon kurulmuştur.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">14-15 nisan 1991 tarihlerinde bölgede incelemelerde bulunarak vatandaşlarla ve yetkililerle görüşen alt komisyon üyeleri tarafından Sakallı kod adlı kişinin jandarmaya asayiş hizmetlerinde haber elemanı olarak bilgi getiren ve hizmet eden bir kişi olduğu ve hizmetlerinden yararlanıldığı, ancak hakkındaki şikâyetler üzerine 25.4.1991 tarihinde hizmetinden yararlanılmaya son verildiği, bu kişi hakkında yer ve zaman gösterilerek yapılan bir şikâyet olmadığı tespit edilmiştir.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dönemin TBMM İnsan Hakları İnceleme Komisyonu Başkanı Trabzon Milletvekili Eyüp Âşık, Sakallı (Yeşil) hakkında şunları söylüyordu:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Benim komisyon başkanlığım sırasında bu konuyla ilgili gelen şikâyetler üzerine Tunceli’ye bir heyet göndermiştim. Heyet, ‘Sakallı’ kod adlı kişinin devletin bir görevlisi olduğunu söyledi. Bu bilgiyi heyete vali ve Emniyet yetkilileri vermiş. Heyetin, kod adlı devlet görevlisi olamayacağı yönlü itirazları üzerine merkeze alındığı söylenmiş. Şimdi ‘Sakallı’ denilen adam hakkında bize verilen bilgi ‘Ankara’ya tayin edildi’ şeklindeydi. Ondan sonraki gelişmeleri bilmiyorum. Ancak o zaman faili meçhul cinayetlere sık rastlanmıyordu. Ondan sonra çoğaldı. Bugünkü komisyon yöneticilerinin bu olayı yeniden takip etmesi lazım.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Görünen o ki, “Sakallı” konusunda TBMM İnsan Hakları İnceleme Komisyonu Başkanlığı’na kasıtlı olarak yanlış bilgi verilmişti.</span></p>

      <p class="basl-k-2"><span class="duyuru-bold" xml:lang="tr-TR">Ersever’le son telefon konuşması</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Halkın, “Sakallı”, kontrgerillacıların “Yeşil” kod adıyla tanıdıkları Ahmet Demir, Mehmet Yazıcıoğulları, Zinnar kod adıyla Alaattin Kanat, Çerkez Ethem kod adıyla Yusuf Geyik, Salman kod adıyla Adil Timurtaş, Âdem Yakın, Ayhan Öztürk gibi bu isimlerin patronu JİTEM Komutanı Binbaşı A. Cem Ersever’di. Bir başka deyişle kontrgerillanın beyni Ersever’di...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anlayamadığım konu, Ersever neden bu isimleri ve eylemlerini bana anlatmıştı?</span></p>

      <p class="duz-yaz-"><span class="italik-yaz-" style="font-size:1em;" xml:lang="tr-TR">Panorama</span> <span class="duz-yaz-" style="font-size:1em;" xml:lang="tr-TR">dergisinin konuştuğu Yücel Y., Binbaşı Ersever olabilir miydi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kafamdan bu soruları geçirirken</span> <span class="italik-yaz-" style="font-size:1em;" xml:lang="tr-TR">Panorama</span><span class="duz-yaz-" style="font-size:1em;" xml:lang="tr-TR">’nın haberinden bir gün sonra Ersever telefonla beni aradı. Sesini telefon ahizesinden zor duyuyordum. Sanıyorum Ankara dışından arıyordu.</span></p>

      <p class="duz-yaz-"><span class="italik-yaz-" style="font-size:1em;" xml:lang="tr-TR">“Panorama</span><span class="duz-yaz-" style="font-size:1em;" xml:lang="tr-TR">’daki haberi okudun mu?” diye sordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Sen misin?” diye sordum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Hayır. Kimin yazdırdığını merak ettiğim için seni aradım. Çok ilginç değil mi? Araştıracağım. Gelince seni ararım” deyip telefonu kapattı. Zaten telefonda fazla konuşmazdı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">14 ekim 1993 tarihinde Yücel Y.’nin anlattıklarını ve benim daha önce Ersever’in Yeşil’le ilgili anlattıklarını yazdığım makaleleri birleştirip bir haber yaptım. Kontrgerilla yavaş yavaş Türkiye basınının gündemine tekrar geliyordu. Bu konuyu aydınlatacak en önemli isim ise kuşkusuz Binbaşı A. Cem Ersever’di.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">26 ekim günü mahkemesi vardı. Mahkemeden bir iki gün önce Ankara’ya gelecekti ve beni arayacaktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarihini tam anımsamıyorum. Mahkemeye on-on beş gün kala Binbaşı Ersever telefonla beni gene aradı. Mahkemede neler söyleyeceğimizi merak ediyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şu yanıtı vermiştim:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Ahmet Bey neden telaşlanıyorsunuz? Yine aynı şekilde konuşacağız.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Size güveniyorum. Gelince görüşürüz” dedi ve telefonu kapattı.</span></p>

      <p class="duz-yaz--son-paragraf-2"><span class="duz-yaz-" style="font-size:1em;" xml:lang="tr-TR">Bu artık Binbaşı Ersever’le son konuşmamızdı...</span></p>

      <p class="dip-not-ilk-9"><span class="dipnot-bold" style="font-size:1.11em;" xml:lang="tr-TR"><a id="x1-7"></a>1.</span> <span class="dipnot-italik" style="font-size:1.11em;" xml:lang="tr-TR">Binbaşı Ersever, 18 ağustos 1993 tarihli</span> <span class="dipnot-bold" style="font-size:1.11em;" xml:lang="tr-TR">Tempo</span> <span class="dipnot-italik" style="font-size:1.11em;" xml:lang="tr-TR">dergisinde şunları söylemişti: “</span><span class="dipnot-bold" style="font-size:1.11em;" xml:lang="tr-TR">Aydınlık</span> <span class="dipnot-italik" style="font-size:1.11em;" xml:lang="tr-TR">ve</span> <span class="dipnot-bold" style="font-size:1.11em;" xml:lang="tr-TR">Özgür Gündem</span> <span class="dipnot-italik" style="font-size:1.11em;" xml:lang="tr-TR">sürekli bana saldırıyor. Ben onlara, ‘Yeni formüllü ACE (Ahmet Cem Ersever) mikroplara karşı’ yanıtını veriyorum.”</span></p>

      <p class="dip-not-ilk-9"><span class="dipnot-bold" style="font-size:1.11em;" xml:lang="tr-TR"><a id="x2-8"></a>2.</span> <span class="dipnot-italik" style="font-size:1.11em;" xml:lang="tr-TR">O tarihlerde “Yeşil” kod adlı Ahmet Demir “Sakallı” diye tanınmıştı. “Sakallı” kod adını Tunceli halkı koymuştur.</span></p>

      <p class="dip-not-ilk-9"></p>
    </div>
  </div>
</body>
</html>
