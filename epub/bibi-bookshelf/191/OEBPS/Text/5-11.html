<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>5-11.html</title>
		<link href="../Styles/template.css" rel="stylesheet" type="text/css"/>
	</head>
	<body>
		<div id="x5-11.html" xml:lang="tr-TR">
			<div class="Basic-Text-Frame">
				<p class="konu-1" id="toc_marker-1-11">On Birinci Bölüm</p>
				<p class="Normal-3 para-style-override-4"></p>
				<p class="Normal-3 para-style-override-4"><span class="char-style-override-8">Haki renkli bir pelerinin üzerine, tepesi ufak bir tencereyi andıran yünlü, haki bir başlık giyip arabanın arka koltuğunda yolculuk etmenin bazı kadınların aleyhinde bir görüntü oluşturduğunu kabul ederim; çünkü bir arabacı paltosuna benzeyen ve yalnızca küçük pelerinler dikmeye elveren dar bir kumaştan biçilen bu giysi hatlardaki kusurları gizlemezdi, haki de solgun yanaklarla canlı bir zıtlık oluşturan bir renk değildi. Miss Nancy Lammeter’in güzelliğini ise tersine taçlandırıyordu; çünkü uzun boylu, dimdik duran babasının yanında oturup bir koluyla ona sarılmış ve meraktan irileşen gözlerle atın çevreye iri çamur parçaları sıçratan ayaklarının altındaki karla kaplı, korkutucu su birikintilerine bakarken bu giysi içinde büyüleyici görünüyordu. Bir ressam onu belki de o kendinden geçmiş göründüğü anlarda resmetmeyi yeğlerdi; ama Kırmızı Köşk’ün kapısına varıp da Mr. God-frey Cass’ın onu arabadan indirmeye hazır beklediğini gördüğünde yanaklarında açan çiçekler, kendisini saran hakiyle zıtlığın doruğuna ulaşmıştı kesinlikle. Ablası Priscilla’nın da hizmetçiyle arkadan aynı anda gelmiş olmasını diledi, çünkü o zaman Mr. Godfrey önce Priscilla’yı kucaklayıp indirmek zorunda kalırdı, kendisi de bu sırada babasını kapının önündeki basamaklar yerine öbür yandaki binektaşının üstüne inmeye ikna ederdi. Ne kadar isterse istesin, genç bir adama kendisiyle evlenmemekte kararlı olduğunuzu açıkça belli ettiğinizde, hâlâ size belirli bir ilgi göstermesi son derece acı vericiydi; ayrıca kimi zaman sanki onunla konuşmak istemiyormuş gibi yapıp haftalarca kendisine hiç dikkat etmezken, sonra birdenbire neredeyse sevişecekmiş gibi davranan Mr. Godfrey Cass, bu tuhaflık yerine niye her zaman aynı ilgiyi göstermiyordu ki? Dahası, kendine karşı gerçek bir aşk beslemediği apaçıktı, yoksa insanların onun hakkında söyledikleri şeylere izin vermezdi. Miss Nancy Lammeter’in derebeyi olsun ya da olmasın, herhangi bir erkek tarafından fethedilebileceğini mi sanıyordu? İstedikleri anında yapılmazsa, ara sıra öfkeli ve aceleci davranabilmesinin dışında, o yöredeki en ağırbaşlı ve en iyi adam olan babasında görmeye alışkın olduğu bir özellik değildi bu.</span></p>
				<p class="Normal-3 para-style-override-4"><span class="char-style-override-8">Oraya varışıyla Mr. Godfrey’i ilk görüşü arasında geçen saniyelerde Miss Nancy’nin aklından alışılmış biçimde birbirini izleyen bu düşünceler geçti. Bereket versin ki derebeyi de dışarı geldi ve epeyce yüksek bir sesle babasını selamladı, böylece kendisini gülünç ölçüde ufak ve hafif bulmuş görünen güçlü kollar tarafından oturaktan kaldırılırken, kafasının karışıklığını ve duruma uygun herhangi bir resmi davranış ihmalini de bir şekilde bu gürültünün ardına sığınarak gizleyebildi. Üstelik bir an önce eve girme telaşına düşmelerinin çok haklı bir nedeni vardı, çünkü kar hâlâ yolda olan konukları sevimsiz bir yolculukla tehdit ederek yeniden yağmaya başlamıştı. Bunlar küçük bir azınlıktı; çünkü ikindi geride kalmaya başlamıştı ve uzaktan gelmiş hanımların önden kendilerini dansa hazırlayacak çay partisi için giyinip kuşanmalarına fazla zaman bırakmamıştı.</span></p>
				<p class="Normal-3 para-style-override-4"><span class="char-style-override-8">Miss Nancy içeri girerken, bütün evde mutfaktan gelen bir keman gıcırtısının karıştığı bir uğultu vardı; ama Lammeter’ler gelmeleri dört gözle beklenen konuklar olduklarından pencerelerden gözleniyorlardı, çünkü bu tür büyük olaylarda Kırmızı Köşk’ün ev sahibeliğini yapan Mrs. Kimble gelip holde Miss Nancy’yi üst kata yönlendirmişti. Doktorun karısı Mrs. Kimble derebeyinin de kız kardeşiydi; bedeninin çapı bu çifte soyluluğu ile doğru orantılıydı; bu yüzden üst kata yapacağı yolculuk kendisini epeyce yoracağından, Miss Lammeter’in ablasıyla kendisinin sabahtan getirilen giysi kutularının kaldırıldığı mavi odanın yolunu tek başına bulmasına izin vermesi ricasına hiç karşı çıkmadı.</span></p>
				<p class="Normal-3 para-style-override-4"><span class="char-style-override-8">Kadınlara özgü karşılıklı övgülerden geçilmeyen ve yerlere serilen fazladan yataklar yüzünden yer kalmamış, çeşitli aşamalara ulaşmış kadın süslenmelerinin olanca hızıyla sürüp gitmediği tek bir yatak odası yok gibiydi evde; Miss Nancy de mavi odaya girerken eğilip içerideki altı kişiyi resmi biçimde selamlamak zorunda kalmıştı. Bir yanda Lytherly’den şarap tüccarının daracık etekler ve kısacık bellerle son modaya uygun giyimli kızları, Miss Ladbrook’un (Eski Otlak’lardan) içten içe sürdürdüğü eleştirinin eşliğinde utangaç bakışlarla süzülen iki Miss Gunn’dan hiç aşağı kalmayan hanımlar vardı. Miss Ladbrook biraz eteğinin Miss Gunn’larınkinin yanında gereksiz yere bol olduğunu, biraz da yargıda bulunmayan Miss Gunn’ların yerinde olsaydı modanın gerisinde kalmanın acınası olduğunu düşünüyordu.</span></p>
				<p class="Normal-3 para-style-override-4"><span class="char-style-override-8">Öte yanda ise, elinde türbanı, başında başlığıyla önde duran Mrs. Ladbrook, aynanın önünde kibarca kendisine öncelik vermeyi teklif eden benzer koşullardaki bir başka hanıma eğilip selam vererek ve tatlılıkla gülümseyerek, “Sizden sonra madam,” diyordu.</span></p>
				<p class="Normal-3 para-style-override-4"><span class="char-style-override-8">Ama Miss Nancy’nin eğilip selam vermesinin hemen ardından, beyaz muslin eşarbı ve düz gri saçlarının buklelerini saran başlığıyla, çevresindekilerin kabarık sarı satenleri ve tepelerinde düğümlenmiş başlıklarına meydan okuyucu bir zıtlık içindeki yaşlıca bir hanım öne çıkmıştı. Aşırı bir resmiyetle Miss Nancy’ye yaklaştı, yavaşça ve nezaketle, “Yeğen, umarım sağlığınız yerindedir,” dedi. Miss Nancy bir ödev duygusuyla yengesinin yanağını öptü ve aynı hoş resmiyetle cevapladı, “Gayet iyi, teşekkür ederim yenge ve umarım siz de öylesinizdir.”</span></p>
				<p class="Normal-3 para-style-override-4"><span class="char-style-override-8">“Teşekkürler yeğen; şimdilik sağlığım yerinde. Peki, eniştem nasıl?”</span></p>
				<p class="Normal-3 para-style-override-4"><span class="char-style-override-8">Âdet yerini bulsun diye sorulan bu sorular ve verilen cevaplar, Lammeter’lerin her zamanki gibi iyi ve Osgood’ların da öyle olduğu, ayrıca yeğen Priscilla’nın kısa bir süre sonra gelmiş olacağı, pelerinin çok iyi korumasına rağmen karlı havada arabayla yolculuğun sevimsizliği ayrıntılarıyla kesinleştirilene dek sürdürüldü. Ardından Nancy, yengesinin konuklarına, bu taraflara ilk kez yolculuk etmelerine rağmen annesinin de annelerini tanıdığı Miss Gunn’lara resmi olarak tanıştırıldı, bu hanımlar bu kadar ücra bir taşra köşesinde böylesi güzel bir yüze ve bedene sahip biriyle karşılaşmaktan öyle şaşkındılar ki pelerinini çıkardığında görecekleri giysisini merak etmeye başlamışlardı. Düşünceleri her zaman gösterdiği tavırlarla uyumlu ve dengeli olan Miss Nancy, Miss Gunn’ların göründüklerinin tersine oldukça zalim olduklarına ve omuzları güzel olsaydı giydikleri o sefil giysilerin kendilerine gösteriş katacağına, ama boyunlarını teşhir etme merakından değil de akıl ve ölçülülükle çelişmeyen bir şekilde gösterdiklerine kendi kendisinin dikkatini çekti. Kutusunu açarken bunun yengesi Osgood’a ait bir görüş olması gerektiğine ikna oldu, çünkü Miss Nancy’nin kafa yapısı bir ölçüde yengesininkine benzediğinden herkes kan bağının Mr. Osgood’un tarafından gelişine bakarak bunu şaşırtıcı bulurdu ve selamlaşmalarındaki resmiyetten anlayamasanız da yengeyle yeğen arasında düşkünlük derecesinde bir bağlılık ve karşılıklı hayranlık vardı. Miss Nancy’nin kuzeni Gilbert Osgood’u (yalnızca kuzeni oluşuna dayanarak) reddetmesi bile, yengesini pek fazla yasa boğmasına rağmen, kendine miras kalan takıların birkaçını Gilbert’in gelecekteki eşinin kim olacağını hiçe sayarak Nancy’ye bırakmaya karar verirken tercihinde ufacık bir soğukluk yaratmamıştı.</span></p>
				<p class="Normal-3 para-style-override-4"><span class="char-style-override-8">Hanımlardan üçü çabucak çekildiler, ama Miss Gunn’lar Mrs. Osgood’un yeğeniyle kalmayı yeğlemesinin kendilerine de orada kalıp bu köylü güzelinin tuvaletini görme fırsatı vermesinden oldukça hoşnuttular. Bu gerçekten de bir zevkti; her şeyin lavanta ve gül koktuğu giysi kutusunun ilk açıldığı andan tutun da narin, beyaz boynuna tam oturan küçük mercan kolyenin kopçasının tutturulmasına kadar. Miss Nancy’ye ait olan her şey ince bir zarafet ve saflıktaydı: Bulunmaması gereken hiçbir yerde tek bir kırışıklık yoktu, çamaşırlarının her noktası gerektiği gibi bembeyazdı; iğne yastığındaki iğneler hiçbir sapmaya yer vermemesine özen gösterdiği bir desene göre dizilmişlerdi ve kendisine gelince, küçük bir kuşun bedeniyle aynı kusursuz, değişmez zarafet duygusu vermekteydi. Açık kumral saçlarının arkadan bir oğlanınki gibi kırpıldığı ve önden de yüzünden epeyce uzak duran pek çok çember halinde başını sardığı doğruydu; ama Miss Nancy’nin yanaklarını ve boynunu olduğundan daha güzel gösterebilecek başka hiçbir saç modeli de yoktu; sonunda gümüşümsü ipek dokumasıyla, dantel yeleğiyle, mercan kolyesiyle ve mercan küpeleriyle hazır olduğunda, Miss Gunn’lar tereyağı yapmanın, peynir ezmenin, hatta daha ağır işlerin izlerini taşıyan elleri dışında eleştirecek hiçbir şey göremediler. Ama Miss Nancy bundan utanmazdı, çünkü giyinirken bile yengesine bu sabahın ekmek pişirme günü olduğu ve evden ayrıldıkları için mutfakta biraz etli börek hazırlayıp bırakmak gerektiğinden Priscilla’yla birlikte giysi kutularını nasıl dünden hazırladıklarını anlatıyordu ve bu akla yakın düşünceyi açıklarken onları sohbetten dışlama kabalığına düşmemek için de Miss Gunn’lara doğru dönmüştü. Miss Gunn’lar soğuk biçimde gülümsediler ve bu kadar güzel giysiler alabilecek (gerçekten de Miss Nancy’nin dantel ve ipeği son derece pahalıydı) durumdaki bu taşralı zenginlerin böyle cehalet ve kabalık içinde yetiştirilmelerinin ne kadar acınası olduğunu düşündüler. Ev ortamındayken bile alışkanlıkla kıyafet diyen kibar Lytherly sosyetesinin genç hanımlarına göre, “mutfak” yerine “mutbak”, “galiba” yerine “galba” ve “kıyafet” yerine “gıyafet” demesi gerçekten de çok ayıptı. Sonuçta, Miss Nancy, Dame Tedman’ınkinden daha yüksek bir okula gitmemişti hiç: Laik edebiyatla tanışıklığı alıştırma kitabından çalıştığı kuzu ve çoban kız hakkındaki dizelerden öte geçmemişti ve bir hesabı tutturmak için, çıkarma işlemini gözle görülür madeni şilin ve penileri toplamdan ayırarak yapmak zorundaydı. Bugünlerde Miss Nancy’den daha iyi eğitim almamış bir hizmetçi kız bulabilmek zordu; yine de bir hanımefendinin temel niteliklerine sahipti –yüksek dürüstlük, davranışlarında zarif bir onurluluk, başkalarına hürmet ve incelikli kişisel alışkanlıklar– bunlar dilbilgisi açısından kusursuz olanları ikna etmeye yeterli değilse bile onun duygularının da sonuçta ötekilerden bir farkı yoktu, belli belirsiz gururlu, hoşgörüsüz ve temelsiz bir görüşe gösterdiği ilgiyle vefasız bir âşığa gösterdiği ilgide aynı ölçüde tutarlı olduğunu da ekleyeyim.</span></p>
				<p class="Normal-3 para-style-override-4"><span class="char-style-override-8">Mercan kolyesinin kopçası kapandığından beri ablası Priscilla hakkında giderek artan kaygısı, soğuktan ve nemden kızarmış bir yüzle o neşeli görünümlü hanım içeri girince sona erdi. İlk sorulardan ve selamlaşmalardan sonra Nancy’ye dönüp tepeden tırnağa inceledi; sonra arkadan da aynı biçimde kusursuz görünüp görünmediğinden emin olmak için onu kendi çevresinde döndürdü.</span></p>
				<p class="Normal-3 para-style-override-4"><span class="char-style-override-8">Nancy onun soyunmasına yardım ederken, “Bu giysiler için ne düşünüyorsunuz Osgood yenge?” dedi Priscilla.</span></p>
				<p class="Normal-3 para-style-override-4"><span class="char-style-override-8">Mrs. Osgood, resmiyetini belli belirsiz artırarak, “Gerçekten de çok güzel yeğen,” diye cevap verdi. Yeğen Priscilla’nın her zaman pek yontulmamış olduğunu düşünürdü.</span></p>
				<p class="Normal-3 para-style-override-4"><span class="char-style-override-8">“Nancy’ninkinin aynısını giymek zorundayım, biliyorsunuz, beş yaş daha büyük olduğumdan beni sararmış gösteriyor; aynısından benim de bir tane olmazsa kendine hiçbir şey almaz, çünkü kardeş olduğumuzun görünmesini ister. Ona diyorum ki insanlar, onu güzel gösteren şeyi giyersem kendimin de güzel görüneceğimi sanmak gibi bir zayıflığım olduğunu düşünecekler. Çirkin olduğum için; bunu inkâr etmenin yararı yok: Ben baba tarafına çekmişim. Aman, canım! Benim umurumda değil, ya sizin?” Priscilla sözün burasında, konuşmanın zevkine fazlasıyla kendini kaptırıp dır dır ederken açıkyürekliliğinin pek de takdir edilmediğini görünce Miss Gunn’lara dönmüştü. “Güzel olanlar kelebek avcıları için... onlar erkekleri bizden uzak tutuyor. Benim erkeklere hiç ilgim yok Miss Gunn; sizi bilemem. Sabahtan akşama, hakkınızda ne düşüneceklerini kafanızda evirip çevirerek kendinizi yiyip bitirmeye ve gözden uzakken neler yaptıkları hakkında yaşamı kendinize zehir etmeye gelince, Nancy’ye de söylediğim gibi, eğer iyi bir babası ve iyi bir yuvası varsa, bu durum hiçbir kadının suçlusu sayılmayacağı bir aptallık: Bu işleri talihsizlere ve elinden bir şey gelmeyenlere bıraksın iyisi mi. Dediğim gibi, Mr. Kendi İşine Bak en iyi kocadır ve boyun eğmeye söz vereceğim tek kişidir. Büyük yaşamaya ve her şeye koca fıçılar dolusu sahip olmaya alıştın mıydı, gidip başka birinin ocağına sokulmak ya da tek başına oturarak kuruyup gitmek hoş değil. Ama şükürler olsun! Babamın aklı başında ve daha epey yaşayacağa benzer; ocak başında bir erkek varsa çocuklaşmasının hiç önemi yok; yeter ki düzen bozulmasın.”</span></p>
				<p class="Normal-3 para-style-override-4"><span class="char-style-override-8">Yumuşak buklelerine zarar vermeden dar giysisini başından aşağı geçirme işi incelik istediğinden Miss Priscilla’nın yaşama dair bu hızlı söylevini bırakmasını gerektirdi; Mrs. Osgood yerinden doğrulup konuşma fırsatını yakaladı:</span></p>
				<p class="Normal-3 para-style-override-4"><span class="char-style-override-8">“Pekâlâ yeğen, siz peşimizden gelirsiniz. Miss Gunn’lar aşağı inmek istiyorlar.”</span></p>
				<p class="Normal-3 para-style-override-4"><span class="char-style-override-8">Baş başa kaldıklarında, “Abla,” dedi Nancy, “sanırım Miss Gunn’ları incittin.”</span></p>
				<p class="Normal-3 para-style-override-4"><span class="char-style-override-8">Priscilla azıcık panik içinde, “Ne yaptım ki yavrum?” diye sordu.</span></p>
				<p class="Normal-3 para-style-override-4"><span class="char-style-override-8">“Çirkin olmayı umursayıp umursamadıklarını sordun ya; sözünü hiç sakınmıyorsun.”</span></p>
				<p class="Normal-3 para-style-override-4"><span class="char-style-override-8">“Ah canım, öyle mi yaptım? Tamam, ağzımdan kaçtı: iyi ki daha fazlasını söylemedim, çünkü gerçeklerden hoşlanmayan arkadaşlarla yaşamak zorunda kalan, kötü biriyim ben. Ama çirkin olmaya gelince, baksana bana çocuk, bu gümüş renkli ipeğin içinde... böyle olacağını sana söylemiştim... bir nergis kadar sarı görünüyorum. Beni paçavraya çevirmek istediğini sanacaklar.”</span></p>
				<p class="Normal-3 para-style-override-4"><span class="char-style-override-8">Nancy, kendini haklı çıkarma kaygısıyla. “Hayır, Priscy, öyle deme. Eğer başkasını beğendiysen bu ipeği almayalım diye sana dil döküp yalvardım. Senin seçtiğini almaya razıydım, biliyorsun bunu,” dedi.</span></p>
				<p class="Normal-3 para-style-override-4"><span class="char-style-override-8">“Saçmalama yavrum! Gönlünün bunda kaldığını biliyorsun, beyaz tenli olduğundan iyi de oldu. Benim tenime uygun giyinsen iyi olurdu. Yanlış bulduğum, benim de seninle aynı giyinmem gerektiğini düşünmen. Bana benzemek için elinden geleni yapıyorsun; hep böyleydin, yürümeye başladığından beri. Eğer ben tarlanın öteki ucuna gitmek istemişsem, sen de giderdin, bir papatya kadar titiz ve masum olduğun için seni cezalandırmanın anlamı da yoktu.”</span></p>
				<p class="Normal-3 para-style-override-4"><span class="char-style-override-8">Nancy kendisininkiyle tıpatıp aynı olan mercan bir kolyeyi, Priscilla’nın kendisininkine hiç benzemeyen boynuna takarken “Priscy,” dedi nazikçe, “doğru olduğuna emin olsam vazgeçmeyi isterdim, ama kardeş değillerse kim aynı giyinir ki? Birbirimizle hiç kan bağımız yokmuş gibi mi görünelim isterdin... annesiz ve dünyada başka bir kız kardeşleri olmayan biz? Peynir renginde bir elbise de giysem, doğru olanı yapıyorum, ama senin seçmeni ve beğendiğin neyse onu giymeyi yeğlerdim.”</span></p>
				<p class="Normal-3 para-style-override-4"><span class="char-style-override-8">“Bak, yine aynı yerdesin! Biri sana bütün bir gece sabaha kadar da anlatsa da yine aynı şeyin çevresinde dönerdin. Kocana hükmettiğini, bu sırada sesini çaydanlığın ıslığından daha fazla yükseltmediğini görmek pek hoş bir eğlence olacak. Erkeklere hükmedildiğini görmeyi seviyorum!”</span></p>
				<p class="Normal-3 para-style-override-4"><span class="char-style-override-8">“Öyle konuşma, Priscy,” dedi Nancy kızararak. “Hiçbir zaman evlenmeye niyetim olmadığını biliyorsun.”</span></p>
				<p class="Normal-3 para-style-override-4"><span class="char-style-override-8">Sırtından çıkardığı elbiseyi yerleştirip giysi kutusunu kapatırken, “Yaa, külahıma anlat sen bunu!” dedi Priscilla, “Babam göçtüğünde kimin için çalışacağım ben, sen de bazıları olmaları gerektiği kadar iyi değiller diye tuhaf düşüncelere kapılıp yaşlı bir kız kurusu olursan? Sanki dünyada taze yumurta kalmamış gibi çürük bir yumurtanın üstünde oturup dururken sana bir dakika katlanamam. İki kardeşten birinin kız kurusu olması yeter ve yüce Tanrım alnıma böyle yazdığı için bekâr yaşamımı sürdüreceğim. Haydi, artık aşağıya inebiliriz. Bir paçavranın olabileceği kadar hazırım; artık küpelerimi de taktığıma göre kargaları ürkütecek bir şey aramaya gerek kalmadı.”</span></p>
				<p class="Normal-3 para-style-override-4"><span class="char-style-override-8">İki Miss Lammeter birlikte büyük salona girerken, ikisinin de kişiliği hakkında bir şey bilmeyen birinin geniş omuzlu, hantal, iriyarı Priscilla’nın güzel kız kardeşininkiyle tıpatıp aynı bir elbise giymesini, ya birinin boş yere sahip olduğu kibre ya da ötekinin az bulunur güzelliğini göze sokmak için tasarladığı şeytanca bir düzene yoracağı kesindi. Ama Priscilla’nın iyi huylu, kendini düşünmeyen neşeliliği ve sağduyusu bir süre sonra ilk kuşkuyu dağıtıyor, Nancy’nin de konuşma ve tavırlarındaki ölçülü sakinlik hiçbir inkâr aracına sahip bulunmayan bir kafa yapısını açıkça ortaya koyuyordu.</span></p>
				<p class="Normal-3 para-style-override-4"><span class="char-style-override-8">Eski bahçede bolca bulunan çobanpüskülü, porsukağacı ve defne dallarıyla şimdi hoş bir görünüme bürünmüş ahşap kaplama salondaki başlıca çay masasında en itibarlı yerler Miss Lammeter’ler için ayrılmıştı; Priscilla babasıyla derebeyinin çaprazında oturmaya çağrılırken, Mr. Godfrey Cass’ın Mr. Crackenthorp’la arasındaki iskemleye yöneltmek için kendisine yaklaştığını görünce Nancy içinde hiçbir bilinçli kararlılığın engelleyemeyeceği bir pırpırlanma hissetti. Vazgeçtiği âşığının köydeki en önemli genç adam olduğunun kesinlikle farkındaydı; kendi deneyiminin çok ötesinde, saygı uyandıran ve eşsiz bir salonun, “Madam Cass”, derebeyinin karısı diye anıldığının bilinciyle bir gün hanımefendisi olabileceği bir salonun bulunduğu evin oğlu. Bu koşullar, içindeki dramı kendi gözünde büyüttü ve kendi kendisine verdiği sözdeki, en göz kamaştırıcı mevkinin bile davranışlarının karakterindeki özensizliği gösteren bir adamla evlenmeye kendisini zorlayamayacağı, ama doğru ve temiz bir kadının şiarının “bir kere sev, ömür boyu sev” olduğu, hiçbir erkeğin kuruttuğu ve hep Godfr</span><span class="char-style-override-8">ey Cass için kurutacağı çiçeklerden oluşan hazinesini yok etmesini gerektirecek biçimde kendisi üzerinde hakkının bulunmayacağı sözündeki coşkuyu derinleştirdi. Nancy kendisine verdiği sözü en sınayıcı koşullar altında bile tutabilirdi. Mr. Crackenthorp’un yanındaki iskemleyi kabul ederken, kendisine baskı yapıp zihninde at koşturan düşünceleri başka bir şey değil ama yanaklarının kızarması ele veriyordu; çünkü öyle içgüdüsel biçimde zarifti ve dudakları öyle sessiz bir kararlılıkla bir araya gelmişti ki heyecanını ele vermesi güçtü.</span></p>
				<p class="Normal-3 para-style-override-4"><span class="char-style-override-8">Bölge papazı çekici bir yüz kızarmasını uygun bir iltifatta bulunmaksızın geçiştirmezdi. Çalımlı ya da aristokrat biri değildi, yayvan çenesi başka her noktasına baskın çıkmışa benzeyen ve konuşmalarını bile bir biçimde etkilermiş gibi görünen, böylece tavırlarını kravatından farklı olarak sert, belki de tehlikeli bir soyutlama çabasını düşündüren kırışık, beyaz fularıyla canlı bakışlara sahip, ufak tefek, saçları kırlaşmış bir adamdı.</span></p>
				<p class="Normal-3 para-style-override-4"><span class="char-style-override-8">Fularının içinden başını çevirip ona hoşnutlukla gülümseyerek, “Ya, Miss Nancy,” dedi, “bunun sert bir kış olduğunu söyleyenlere ben de yeni yıl arifesinde tomurcuklanmış güller gördüğümü söylüyorum; öyle değil mi Godfrey, siz ne </span><span class="char-style-override-8">diyorsunuz?”</span></p>
				<p class="Normal-3 para-style-override-4"><span class="char-style-override-8">Godfrey karşılık vermedi ve belirgin bir biçimde Nancy’ye bakmaktan kaçındı; çünkü bu gönül alıcı kişilerin eski kafalı Raveloe sosyetesinde mükemmel bir zevke sahip oldukları kabul edilse bile, diğer taraftan hürmetkâr aşkın da erkeklere azıcık terbiye öğreten, kendine özgü bir kibarlığı vardı. Ama derebeyi, Godfrey’in kendisini bu biçimde sönük bir kıvılcım gibi göstermesinden pek hoşnutsuz olmuştu. Günün bu ilerlemiş saatinde derebeyinin keyfi, onu kahvaltı sofrasında gördüğümüzden hep daha yerinde olurdu; şen şakrak olmak ve büyüklük taslamak gibi kalıtsal bir görevi yerine getirmek son derece hoşuna giderdi; büyük, gümüş enfiye kutusu ortaya çıkmıştı ve ikramı kabul etmekten ne kadar kaçınırlarsa kaçınsınlar hiç aksatmadan komşulara zaman zaman ikram edilmekteydi. Derebeyi, aile reislerine yalnızca kapıda göründükleri sırada hızlı bir hoş geldin demekle yetinmişti; ama her defasında gece ilerledikçe konukseverliğini iyice gösterir ve en genç konukların sırtlarına pat pat vurup özel ilgisini belli ederek Derebeyi Cass gibi içten bir adamın kendilerini davet edip iyi dileklerde bulunduğu bir topluluğun parçası olmakla yaşamlarının en büyük mutluluğuna erdiklerini hissetmeleri gerektiğinden hiç kuşku duymazdı. Bu neşeli ruh halinin başlarında bile, oğlunun eksiklerini görüp onun adına konuşarak doldurmayı istemesi de doğaldı.</span></p>
				<p class="Normal-3 para-style-override-4"><span class="char-style-override-8">“Ya, ya,” diye başladı, ikinci kez başını eğip eliyle ikramı sert bir biçimde geri çeviren Mr. Lammeter’e enfiye kutusunu uzatarak, “bu gece beyaz salonda ökseotu dallarını görünce, biz yaşlı adamlar genç olmayı diledik. Bu son otuz yılda bir sürü şeyin gerilediği bir gerçek; yaşlı kral hastalandığından beri ülke aşağı doğru gidiyor. Ama Miss Nancy’yi burada görünce, genç kızların kalitelerini sürdürdüklerini düşünmeye başlıyorum; onunla yarışacak bir örnek aklıma geliyorsa ne olayım, ben yakışıklı genç bir delikanlıyken ve tütün çiğnemekten başka bir şey düşünmezken bile yoktu.” dedi. Yanında oturan Mrs. Crackenthorp’a eğilerek, “Üstünüze alınmayın madam,” diye ekledi, “şu Miss Nancy kadar gençken sizi tanımıyordum.”</span></p>
				<p class="Normal-3 para-style-override-4"><span class="char-style-override-8">Mrs. Crackenthorp –başını sağa sola çevirip burnuyla eşelenen bir hintdomuzu gibi alçak sesler çıkararak gelişigüzel herkesle konuşan, hiç durmadan dantelini, kurdelelerini ve altın zincirini çekiştirip duran, ufak tefek, sürekli göz kırpıştıran bir kadındı– şimdi derebeyine doğru gözlerini kırpıştırıp orasını burasını çekiştirerek, “Ah, hayır... alınmadım,” dedi.</span></p>
				<p class="Normal-3 para-style-override-4"><span class="char-style-override-8">Godfrey gibi ötekiler de derebeyinin Nancy’ye ettiği bu tumturaklı iltifatın diplomatik bir önem taşıdığını düşündüler; babası masanın karşısında kendini beğenmiş bir ciddiyetle kızına bakarken sırtını biraz daha dikleştirdi. Bu ciddi ve titiz beyefendi kendi ailesiyle derebeyininki arasında bir izdivaç fikrinden kıvanç duyarmış gibi görünerek itibarını beş paralık etmeyecekti: Kızına bağışlanan herhangi bir onurdan hoşnut kalırdı; ama hoşnutluğunu lütfetmeden önce pek çok açıdan bir değişim görmeliydi. Zayıf ama sağlıklı bedeni, asla gereğinden çok kızarmamış izlenimi veren sert görünüşlü, değişmez yüzü yalnızca derebeyi ile değil Raveloe çiftçilerinin görünüşleriyle de genellikle güçlü bir zıtlık içindeydi... kendine ait, sevdiği bir ifadeyle “soyluluk doğuştan gelir, sonradan kazanılan özelliklerden daha ağır basardı.”</span></p>
				<p class="Normal-3 para-style-override-4"><span class="char-style-override-8">Çevresinde kocasına bakınarak, “Miss Nancy de annesi gibi harika ama öyle değil mi Kimble?” dedi aynı adı taşıyan şişmanca hanım.</span></p>
				<p class="Normal-3 para-style-override-4"><span class="char-style-override-8">Ama zayıf ve çevik bir adam olan Doktor Kimble (eski günlerde köy eczacıları, diplomaları olmasa da bu unvandan hoşlanırlardı) tıbbi tarafsızlığıyla hanım hastalarının gönlünü hoş ederek elleri ceplerinde odanın içinde oradan oraya dolaşıyor ve yabancı mahallelerde yer edinmek için kendini reklamını yapan ve bütün kazancını açlıktan ölecek durumdaki sıska atına harcayan o sefil eczacılardan biri değil de en iyi hastaları gibi abartılı sofralar kurabilen varlıklı bir adam, doğuştan hak ettiği biçimde bir doktor olarak her yerde iyi karşılanıyordu. Çok eskiden beri Raveloe doktoru hep bir Kimble olagelmişti; Kimble doğuştan bir doktor adıydı ve şimdiki Kimble’ın bir oğlu olmadığı, bu yüzden de bu mesleğin günün birinde uygunsuz bir Taylor ya da Johnson adına devredileceği biçimindeki acı gerçeği metanetle sineye çekmek güçtü. Ama böyle bir durumda Raveloe’daki aklı başında kişiler işlerini Flitton’lu Dr. Blick’le göreceklerdi; böylesi hiç yoktan iyiydi.</span></p>
				<p class="Normal-3 para-style-override-4"><span class="char-style-override-8">Çabucak karısının yanına gelerek, “Bana mı söyledin canım?” dedi gerçek doktor; ama sanki karısının cümlesini yinelemesinin soluğunu tüketeceğini öngörmüşçesine hemen sürdürdü sözlerini. “Ha, Miss Priscilla, sizi görmek o mükemmel etli böreğin tadını hatırlattı bana. Umarım tepsi bitmemiştir.”</span></p>
				<p class="Normal-3 para-style-override-4"><span class="char-style-override-8">“Evet, aslında bitti doktor,” dedi Priscilla, “ama diyebilirim ki öteki tepsi de onun kadar güzel. Etli böreklerimin iyi olması şans eseri değil.”</span></p>
				<p class="Normal-3 para-style-override-4"><span class="char-style-override-8">İlaçlara ve doktorlara sadık kilise müdavimlerinin kiliseye ve papazlara baktıkları gözle bakan derebeyi, “Yani senin doktorluğun gibi değil, öyle mi Kimble? Çünkü insanlar senin ilaçlarını almayı unutuyorlar değil mi?” dedi; sağlığı yerindeyken onlara karşı şakalar yapmaktan hoşlanıp bir derdi olduğunda ise onlardan yardım almak için sabırsızlananlardandı. Eliyle enfiye kutusuna vurup zafer dolu bir kahkahayla çevresine baktı.</span></p>
				<p class="Normal-3 para-style-override-4"><span class="char-style-override-8">Kayınbiraderinin kendisi üzerinde üstünlük kurmasına izin vermektense bir hanımefendinin iğneli sözüne katlanmayı yeğleyerek, “Ah, dostum Priscilla tam bir hazırcevap,” dedi doktor. “Biberin bir kısmını sözlerini tatlandırmakta kullanıyor; böreklerine asla fazla biber koymamasının nedeni işte bu. Buyurun işte, benim karım, dilinin ucunda asla hazır bir cevabı yoktur; ama onu kızdırırsam, ertesi gün boğazımı karabiberle yakacağı ya da sulu yeşillikler verip bağırsaklarımı bozacağı kesindir. Berbat bir kısasa kısas bu.” Sözünün burasında yaşam dolu doktor dokunaklı bir biçimde yüzünü ekşitti.</span></p>
				<p class="Normal-3 para-style-override-4"><span class="char-style-override-8">Mrs. Kimble, gereğinden fazla bir iyilikle çift katlı çenesinin üstünden gülüp Mrs. Crackenthorp’tan yana dönerek, “Hiç böyle bir şey duydunuz mu?” dedi; o da gözlerini kırpıp başını salladı, ama niyetlendiği görülen gülümseme birbirini etkileyen güçler yüzünden küçük kıpırtılara ve seslere dönüştü.</span></p>
				<p class="Normal-3 para-style-override-4"><span class="char-style-override-8">“Sanırım bu, bir hastaya gareziniz varsa, sizin meslekte yapılabilecek bir kısasa kısas Kimble,” dedi bölge papazı.</span></p>
				<p class="Normal-3 para-style-override-4"><span class="char-style-override-8">“Bizim hastalarımıza asla bir garezimiz olmaz,” dedi Mr. Kimble, “bizi bırakmaları dışında; o zaman da, biliyorsunuz, onlara reçete yazma şansımız yok... Ha, Miss Nancy,” diye birdenbire Nancy’den yana kayarak devam etti, “sözünüzü unutmayacaksınız değil mi? Bir dansı bana ayıracaksınız, bildiğiniz gibi.”</span></p>
				<p class="Normal-3 para-style-override-4"><span class="char-style-override-8">“Hadi, hadi, Kimble, o kadar da üstüne gitme,” dedi derebeyi. “Bırak gençler eğlensin. Miss Nancy’yi elinden alırsan oğlum Godfrey sana gününü gösterir. İlk dansı kendisi istemiştir, eminim. Eh, bayım! Ne diyorsun?” diye sürdürdü arkasına yaslanıp Godfrey’e bakarak, “Miss Nancy’den dansı seninle açmasını istemedin mi?”</span></p>
				<p class="Normal-3 para-style-override-4"><span class="char-style-override-8">Nancy’yle ilgili bu ciddi ısrardan fena halde rahatsız olan, babasının yemek öncesi ve sonrası içkilerde gösterdiği bu alışılmış ısrarcılığının nerede duracağını bilmemekten korkan Godfrey, beceriksizliğini elinden geldiğince gizlemeye çabalayarak Nancy’ye dönmekten başka bir çare göremedi ve şöyle dedi:</span></p>
				<p class="Normal-3 para-style-override-4"><span class="char-style-override-8">“Hayır, henüz sormadım, ama umarım uygun bulur; elini çabuk tutan başka biri yoksa.”</span></p>
				<p class="Normal-3 para-style-override-4"><span class="char-style-override-8">“Hayır, kimseye söz vermedim,” dedi Nancy yavaşça kızararak. (Eğer Mr. Godfrey onunla dans etmeye rıza göstereceği konusunda umutlandıysa bir süre sonra ağzının payını alacaktı; ama şimdi kendisinin nezaketsizlik etmesinin gereği yoktu.)</span></p>
				<p class="Normal-3 para-style-override-4"><span class="char-style-override-8">“O zaman benimle dans etmeye bir itirazınızın olmadığını umuyorum,” dedi Godfrey, bu düzenlemede rahatsız edici herhangi bir nokta bulunduğu duygusunu yitirmeye başlayarak.</span></p>
				<p class="Normal-3 para-style-override-4"><span class="char-style-override-8">“Hayır, hiçbir itirazım yok,” dedi Nancy soğuk bir tavırla.</span></p>
				<p class="Normal-3 para-style-override-4"><span class="char-style-override-8">“Ah, iyi, şanslı adamsın Godfrey,” dedi Kimble enişte, “ama sen benim vaftiz oğlumsun, o yüzden yolundan çekilirim. Yoksa o kadar yaşlı değilim yani, değil mi canım?” diye devam etti yeniden karısına dönerek. “Senden sonra ikinci dansı almamı dert etmezsin değil mi; öncesinde epeyce gözyaşı dökersem?”</span></p>
				<p class="Normal-3 para-style-override-4"><span class="char-style-override-8">Topluluktaki herkes tarafından son derece zeki ve eğlenceli bulunması gereken bir kocaya sahip olmakla biraz gurur duyarak, “Hadi, hadi, bir fincan çay iç de dilin dursun, hadi,” dedi iyi huylu Mrs. Kimble. Bir de kâğıt oynarken insanı sinir etmeseydi!</span></p>
				<p class="Normal-3 para-style-override-4"><span class="char-style-override-8">Bu şekilde güven içindeki iyice sınanmış kişiler çayla canlanırken, epeyce iyi duyulabilen keman sesinin yaklaşması üzerine gençler yemeğin bitmesi için anlaşılabilir bir sabırsızlıkla birbirlerine baktılar.</span></p>
				<p class="Normal-3 para-style-override-4"><span class="char-style-override-8">“İşte, Solomon koridorda,” dedi derebeyi, “galiba en sevdiğim şarkıyı çalıyor... ‘lepiska saçlı çiftçi yamağı’... onu dinlemek için yeterince sabırsızlanmıyormuşuz gibi bize işaret verme peşinde. Bob aç kapıyı,” diye seslendi odanın öteki ucunda bulunan, uzun bacaklı üçüncü oğluna, “Solomon’a içeri gelmesini söyle. Bize burada bir şeyler çalsın.”</span></p>
				<p class="Normal-3 para-style-override-4"><span class="char-style-override-8">Bob söyleneni yaptı, Solomon da hiçbir koşulda bir şarkıyı yarıda bırakmayacağı için bir yandan keman çalarak içeri girdi.</span></p>
				<p class="Normal-3 para-style-override-4"><span class="char-style-override-8">“Gel, Solomon,” dedi derebeyi yüksek perdeden bir bu</span><span class="char-style-override-8">yurganlıkla, “Gel buraya bakalım. Hah, biliyordum işte ‘lepiska saçlı çiftçi yamağı’ olduğunu: Bundan daha güzel bir şarkı yok.”</span></p>
				<p class="Normal-3 para-style-override-4"><span class="char-style-override-8">Neredeyse omuzlarına varan, uzun, gür beyaz saçlarıyla ufak tefek, dinç bir adam olan Solomon Macey, bir yandan keman çalarken bir yandan da topluluğa saygı duymakla birlikte müziğe daha çok hürmet ettiğini göstermek istercesine eğilip selamlayarak gösterilen yere doğru ilerledi. Şarkıyı yineleyip kemanını indirir indirmez derebeyiyle bölge papazını yeniden selamladı, “Sayın derebeyi ve saygıdeğer efendim, iyi olduğunuzu umuyor ve size sağlık, uzun ömür ve iyi bir yıl diliyorum. Aynısını sizin için de diliyorum Mr. Lammeter, efendim ve tüm beyefendilere, hanımefendilere ve genç kızlara,” dedi.</span></p>
				<p class="Normal-3 para-style-override-4"><span class="char-style-override-8">Solomon son sözcükleri söylerken saygısızlık sayılmasın diye tedirginlikle her yöne doğru selam verdi. Ama hemen müziğe başlayıp Mr. Lammeter’in özel bir iltifat olarak algılayacağını bildiği bir melodi tutturdu.</span></p>
				<p class="Normal-3 para-style-override-4"><span class="char-style-override-8">“Sağ olasın, Solomon, sağ olasın,” dedi Mr. Lammeter keman yeniden ara verdiğinde. “Bu, ‘Tepelerin üzerinden ve uzaklardan’, öyle. Babam ne zaman bu melodiyi duysa, bana, ‘Ah, delikanlı, ben de tepelerin üzerinden ve uzaklardan geldim,’ derdi. Başını sonunu çıkaramadığım yığınla melodi var; ama bu bana karatavuk ötüşü gibi geliyor. Adı öyleydi sanıyorum: Bir melodinin adı ne çok şey anlatıyor.”</span></p>
				<p class="Normal-3 para-style-override-4"><span class="char-style-override-8">Ama Solomon yeniden çalmak için sabırsızlanmıştı bile, hemen büyük bir canlılıkla ‘Sir Roger de Coverley’e başlayınca, geri çekilen iskemlelerin ve gülüşmelerin sesi duyuldu.</span></p>
				<p class="Normal-3 para-style-override-4"><span class="char-style-override-8">“Vay, vay, Solomon, bunun ne anlama geldiğini biliyoruz,” dedi derebeyi doğrulurken. “Dansa başlama zamanı, öyle mi? Başı çek o zaman, hepimiz seni izleyelim.”</span></p>
				<p class="Normal-3 para-style-override-4"><span class="char-style-override-8">Apak başını bir yana eğip çılgınca çalan Solomon, böylece şen kafilenin başını çekerek, ökseotu dalının asılı durduğu ve meyveli çobanpüskülü dallarının arasında parlayan, beyaz lambrilerin panellerine asılı eski moda oval aynalarda yansıyan pek çok yağ kandilinin epeyce aydınlattığı beyaz salona ilerledi. Acayip bir kafile! Pejmürde kılığı ve uzun beyaz bukleleriyle yaşlı Solomon, bu saygın topluluğu kemanın büyülü haykırışıyla cezbederek bir tuzağa çekiyormuş gibiydi... türban biçimli başlıklarıyla ağzı sıkı hanımları, yok, dimdik tüyünün ucu derebeyinin omuzlarıyla aynı hizada olan Mrs. Crackenthorp’un bizzat kendisini çekiyor... kısa bluzları ve eteklerinin masum ön kıvrımlarının kendinden emin biçimde bilincinde olan güzel genç kızları çekiyor... rengârenk kısa ceketler içindeki çam yarması babaları, kısa giysiler ve uzun kuyruklu ceketler içinde, çoğunlukla utangaç ve ezik, al yanaklı oğulları çekiyordu.</span></p>
				<p class="Normal-3 para-style-override-4"><span class="char-style-override-8">Mr. Macey ile bu gibi eğlencelerde seyirci olmalarına izin verilen birkaç ayrıcalıklı köy sakini kendileri için kapının yanına konulmuş sıralardaki yerlerini çoktan almışlardı; çiftlerin dans için sıraya dizilmeleri, derebeyinin, bölge papazı ve Mrs. Osgood’la el ele tutuşup Mrs. Crackenthorp’a yol göstermesiyle bu kesimdeki hayranlık ve hoşnutluk doruğa çıkmıştı. İşte buydu –bu herkesin alışkın olduğu durumdu– ve Raveloe sözleşmesi törenle yenilenmiş gibiydi. Yaşlı ve orta yaşlı kişilerin kâğıt oynamaya oturmadan önce azıcık dans etmeleri yakışıksız bir hafifmeşreplikten çok sosyal ödevlerinin bir parçası olarak düşünülürdü. Zaman zaman karşılıklı ziyaretlerde bulunup kümes hayvanları götürerek, birbirinize çok eskiden gelen, yerleşmiş geleneksel deyimlere dayalı iltifatlarda bulunarak, tam yerini bulan kişisel şakalar yaparak, konukseverlik gereği konuklarınızı aşırı yiyip içmeye zorlayarak ve komşunuzun evinde de keyfinizin yerinde olduğunu göstermek için aşırı yiyip içerek, uygun zamanlarda neşelenmeyecekseniz bu tür ödevler başka ne işe yarardı? Bölge papazı da doğal olarak bu sosyal ödevlerde bir örnek oluşturuyordu. Çünkü bir din görevlisinin kabul edilebilir ölçüde kusurlu bir adam yerine solgun yüzlü bir ciddiyet abidesi gibi duran biri olması gerektiği, özel bir vahiy inmedikçe Raveloe’luların aklının alacağı bir şey değildi; o din görevlisinin dua okuyup vaaz vermek, sizi vaftiz etmek, evlendirmek ve tabii ki gömüleceğiniz toprağı satma ve ondalık alma hakkıyla birlikte var olan defin işine has yetkisi vardı, elbette bu son hususta dinsizlik kertesine kadar varmasa da bir parça homurdanma söz konusu olabilirdi; bu homurdanma da dinsizce bir meydan okuma ruhunun eşlik ettiği yağmur yüzündendi, havanın iyi olması için edilen duanın bir an önce kabul edilmesi arzusu taşırdı.</span></p>
				<p class="Normal-3 para-style-override-4"><span class="char-style-override-8">Şu halde, derebeyinin dans etmesi kadar bölge papazının dans etmesinin uygun bir davranışın parçası olarak görülmemesi ya da öte yandan yanılabilen meslektaşlarının eylemleri üstünde gereğince düşünüp taşınan, olağandışı keskinlikte zekâ sahibi kişilerin yaptığı gibi, resmi saygısının Mr. Macey’i bölge papazının davranışını eleştiri konusu etmekten kaçınmaya zorlaması için bir neden yoktu.</span></p>
				<p class="Normal-3 para-style-override-4"><span class="char-style-override-8">“Derebeyi, kilosuna göre oldukça çevik,” dedi Mr. Macey, “ayağını yere kendisinden beklenmeyecek biçimde iyi vuruyor. Ama Mr. Lammeter görünüşte hepsini geride bırakıyor: Başını asker gibi tutuşunu görüyorsunuz, yaşıtlarına göre pek şişkolaşmamış... çoğu hantaldır... ve ayağına da çevik. Bölge papazı da yeterince hünerli, ama ayağına pek tez değil; bacaklarının alt kısmı fazla kalın, dizleri de birbirine pek yakın; ama daha kötü de olabilirdi. Gerçi elini sallayışında derebeyininki kadar soyluluk yok.”</span></p>
				<p class="Normal-3 para-style-override-4"><span class="char-style-override-8">Dizlerinin arasında oğlu Aaron’u tutmakta olan Ben Winthorp, “Çeviklik demişken, Mrs. Osgood’a bakın hele,” dedi. “Küçük adımlarıyla kimsenin nasıl gittiğini göremeyeceği biçimde ilerliyor; sanki ayaklarına küçük tekerlekler takmış gibi. Geçen yıldan beri bir gün bile yaşlanmış görünmüyor: En güzel kadın o, ötekiler ondan sonra gelir.”</span></p>
				<p class="Normal-3 para-style-override-4"><span class="char-style-override-8">“Kadınların nasıl olduklarını önemsemiyorum,” dedi Mr. Macey bir tür hoşnutlukla. “Ne ceket giyiyorlar ne de pantolon: Biçimlerinden pek bir şey anlaşılmıyor.”</span></p>
				<p class="Normal-3 para-style-override-4"><span class="char-style-override-8">“Baba,” dedi ayakları melodiye aralıksız biçimde eşlik eden Aaron, “o horoz tüyü Mrs. Crackenthorp’un kafasında nasıl duruyor? Benim ucu tüylü topumdaki gibi altında bir delik mi var?”</span></p>
				<p class="Normal-3 para-style-override-4"><span class="char-style-override-8">“Sus evladım, sus; kadınların giyiniş biçimi böyle,” dedi baba, bununla birlikte Mr. Macey’e dönüp alçak sesle ekledi, “gerçi komik görünmesine yol açmış; sanki içinde uzun bir kamış bulunan kısa boyunlu bir sürahi gibi. Hey, işte genç derebeyi Miss Nancy ile başı çekiyor gerçekten! İşte genç kız diye buna derim ben! Pembe beyaz bir çiçek demeti gibi... Ondan daha güzelinin bulunduğunu ileri sürecek kimse çıkmaz. Günün birinde Madam Cass olursa hiç şaşmam, birbirlerine de öyle yakışıyorlar ki ondan başkası düşünülemez. Bir meteliğine bahse girerim, Efendi Godfrey’in kalıbına da diyecek hiçbir şey bulamazsın Macey.”</span></p>
				<p class="Normal-3 para-style-override-4"><span class="char-style-override-8">Gözleri dans eden Godfrey’i izlerken, Mr. Macey dudaklarını büzüp başını iyice bir yana çarpıtarak parmaklarını hızla döndürdü. Sonunda, görüşünü özetledi.</span></p>
				<p class="Normal-3 para-style-override-4"><span class="char-style-override-8">“Belden aşağısı oldukça iyi, ama omuz kemikleri azıcık yuvarlak. Flitton terzisine ısmarladığı cekete gelince, verdiği iki misli paraya göre kesimi kötü.”</span></p>
				<p class="Normal-3 para-style-override-4"><span class="char-style-override-8">Ben, bu eleştiri üzerine hafifçe alınmış olarak, “Ah, Mr. Macey, sizinle ben sıradan kişileriz,” dedi, “bir kupa iyi cins ale bulunca, mayalanmasıyla ilgili bir kusur bulur muyum diye koklayıp incelemek yerine onu yudumlayıp içimi ferahlatmayı yeğlerim. Bana Efendi Godfrey’den daha hoş yapılı bir delikanlı göstermeni isterdim; seni kolayca yere serebilecek ya da mutlu ve keyfi yerindeyken ondan daha hoş görünebilecek birini.”</span></p>
				<p class="Normal-3 para-style-override-4"><span class="char-style-override-8">“Cık,” dedi Mr. Macey artan sertliği kışkırtarak, “henüz gerçek rengini bulmadı: Biraz tam pişmemiş kurabiyeye benziyor. Kafasında bir tahtanın eksik olduğundan da kuşkum yok, yoksa niye son zamanlarda kimsenin görmediği o süprüntü Dunsey’in kendisini parmağında oynatmasına ve o güzelim atını öldürmesine ses çıkarmayarak herkesin diline düşürmesine izin versindi ki? Bir bakıyorsun sürekli Miss Nancy’nin peşinde, sonra bir bakmışsın aynen sıcak yulaf lapası kokusu gibi ortada hiçbir şey kalmamış. Kızların peşinde gezerken benim hiç de yaptığım şey değildi.”</span></p>
				<p class="Normal-3 para-style-override-4"><span class="char-style-override-8">“Ah, ama belki Miss Nancy yüz vermemiştir de sizinki vermiştir,” dedi Ben.</span></p>
				<p class="Normal-3 para-style-override-4"><span class="char-style-override-8">“Hiç de öyle olmazdı,” dedi Mr. Macey mânidar bir biçimde. “O leb demeden, ben leblebiyi hemen anlardım. Ağzı açık ayran budalası gibi bekleyip de boşa kürek çekmezdim hiç.”</span></p>
				<p class="Normal-3 para-style-override-4"><span class="char-style-override-8">“Pekâlâ, sanırım Miss Nancy yeniden tutumunu değiştirmiş,” dedi Ben, “çünkü Efendi Godfrey bu gece o kadar da mahzun görünmüyor. Görüyorum ki onu oturmaya götürüyor, artık dansı bitirdiler: Tıpkı sevgili gibi görünüyorlar.”</span></p>
				<p class="Normal-3 para-style-override-4"><span class="char-style-override-8">Godfrey ve Nancy’nin dansı bırakmalarının Ben’in hayal ettiği gibi hoş bir nedeni yoktu. Sıkışık biçimde dans eden çiftlerin yarattığı baskıyla Nancy’nin elbisesinin başına ufak bir kaza gelmişti; elbisenin önü güzel ayak bileklerini gösterecek kadar kısa olmakla birlikte, arkası Derebeyi Cass’ın sertçe yere vurduğu ayağının altında kalacak ve bu yüzden de bel dikişlerinin açılmasına yol açacak kadar uzundu; bu Nancy’yi ciddi biçimde üzmüş, Priscilla’nın da kardeşçe bir paniğe kapılmasına neden olmuştu. İnsanın düşünceleri aşk mücadeleleriyle meşgul olabilirdi, ama işlerin genel çerçevesinde ortaya çıkan bir düzensizliğe duyarsız kalacak kadar da değildi. Yaptıkları dans figürünü tamamlar tamamlamaz Nancy yüzü kıpkırmızı olarak Godfrey’e Priscilla yanına gelinceye kadar oturması gerektiğini söyledi; kız kardeşler hemen kısacık fısıldaşmışlar ve iri iri açılmış gözlerle birbirlerine anlam yüklü bir bakış atmışlardı bile. Bundan daha az önemdeki hiçbir neden Nancy’yi Godfrey’e baş başa oturma fırsatı vermeye zorlayamazdı. Godfrey’e gelince, birlikte yaptıkları dansın uzun süren büyüsüyle öyle mutlu olmuş, öyle kendinden geçmişti ki, Nancy’nin kafasının karışıklığından aldığı güçle fazlasıyla cüretkâr davrandı ve izin istemeksizin onu doğruca bitişikte oyun masalarının kurulduğu küçük salona doğru götürmeye yeltendi.</span></p>
				<p class="Normal-3 para-style-override-4"><span class="char-style-override-8">Nancy onun nereye yöneldiğini kavrar kavramaz, “Yo, hayır, teşekkür ederim,” dedi soğuk bir biçimde, “oraya değil. Priscilla yanıma gelmeye hazır olana dek burada bekleyeceğim. Sizi danstan çıkardığım ve başınıza dert olduğum için üzgünüm.”</span></p>
				<p class="Normal-3 para-style-override-4"><span class="char-style-override-8">“Ama burada tek başınıza daha rahat edersiniz,” dedi kurnaz Godfrey: “Ablanız gelinceye kadar da sizi bırakacağım.” Kayıtsız bir ifadeyle konuşmuştu.</span></p>
				<p class="Normal-3 para-style-override-4"><span class="char-style-override-8">Bu yerinde bir öneriydi, Nancy’nin istediği de tam buydu; o zaman niye Mr. Godfrey böyle söyleyince azıcık incinmişti ki? İçeri girdiler; bürünebildiği en katı ve ulaşılmaz edayla oyun masalarından birinin yanındaki iskemleye oturdu.</span></p>
				<p class="Normal-3 para-style-override-4"><span class="char-style-override-8">“Teşekkür ederim beyefendi,” dedi hemen. “Size daha fazla rahatsızlık vermeme gerek kalmadı. Bu kadar şanssız bir eşiniz olduğu için üzgünüm.”</span></p>
				<p class="Normal-3 para-style-override-4"><span class="char-style-override-8">Godfrey, gitmeye hiç niyeti olmaksızın yanında dikilerek, “Benimle dans ettiğiniz için üzülmekle,” dedi, “çok zalimlik ediyorsunuz.”</span></p>
				<p class="Normal-3 para-style-override-4"><span class="char-style-override-8">Dalgın bir resmiyet ve güzellik içinde, “Ah, hayır efendim, zalimlik niyetiyle söylemedim,” dedi Nancy, “Beyefendilerin bir sürü zevki varken, bir dans pek az önem taşır.”</span></p>
				<p class="Normal-3 para-style-override-4"><span class="char-style-override-8">“Bunun doğru olmadığını biliyorsunuz. Sizinle tek bir dansın benim için dünyadaki tüm zevklerden daha fazla önem taşıdığını biliyorsunuz.”</span></p>
				<p class="Normal-3 para-style-override-4"><span class="char-style-override-8">Godfrey’in bu kadar doğrudan böyle bir laf etmesinin üzerinden öyle uzun bir zaman geçmişti ki Nancy irkildi. Ama içgüdüsel ağırbaşlılığı ve herhangi bir duygu belirtisi göstermekteki gönülsüzlüğü onu iyice hareketsiz oturmaya zorladı.</span></p>
				<p class="Normal-3 para-style-override-4"><span class="char-style-override-8">“Aslında, hayır Mr. Godfrey, bildiğim bir şey değil bu. Ama doğruysa bile, işitmeyi istemem,” derken sesine bir parça daha kararlılık yansıttı.</span></p>
				<p class="Normal-3 para-style-override-4"><span class="char-style-override-8">“O halde beni hiç bağışlamayacak mısınız Nancy... ne olursa olsun hakkımda hiçbir zaman iyi düşünmeyeceksiniz... şu anın geçmişi sildiğini asla aklınızdan geçirmeyecek misiniz? İyi bir adam olsam ve hoşlanmadığınız her şeyi geride bıraksam da mı?”</span></p>
				<p class="Normal-3 para-style-override-4"><span class="char-style-override-8">Godfrey, bu ani baş başa konuşma fırsatının kendi lehine işleyeceğinin aşağı yukarı bilincindeydi; ama kör duygu diline egemen olmuştu. Nancy, Godfrey’in sözlerinin gerçek olabileceği ihtimaliyle çok heyecanlanmıştı, ama kendisi için fazla güçlü olduğunu anlama tehlikesiyle yüz yüze kaldığı tam da bu duygunun baskısı kendini tutmaktaki tüm gücünü ayaklandırmıştı.</span></p>
				<p class="Normal-3 para-style-override-4"><span class="char-style-override-8">Sesinden anlaşılabilen hafif bir umursama tınısıyla, “Kim olursa olsun, kendisinde olumlu bir değişiklik görmekten hoşnut kalırım Mr. Godfrey,” diye cevapladı, “ama hiçbir değişikliğe gerek kalmasa daha da iyi olurdu.”</span></p>
				<p class="Normal-3 para-style-override-4"><span class="char-style-override-8">Godfrey alınarak, “Ne kadar da katı yüreklisiniz Nancy,” dedi, “daha iyi biri olmam için beni yüreklendirebilirdiniz. Ben perişan haldeyim; ama siz çok duygusuzsunuz.”</span></p>
				<p class="Normal-3 para-style-override-4"><span class="char-style-override-8">Nancy elinde olmadan kızararak, “Sanırım, ufacık bir duygu taşıyanlar baştan yanlış davrananlardır,” dedi. Bu hafif kızarmadan keyif alan Godfrey onun üstüne gidip tartışmaya kışkırtmak isterdi; Nancy çileden çıkaracak kadar sessiz ve katıydı. Ama buna rağmen, hiç de kayıtsız değildi.</span></p>
				<p class="Normal-3 para-style-override-4"><span class="char-style-override-8">Priscilla’nın telaşla ileri atılıp, “Ah canım benim, yavrum, şu elbiseye bir göz atalım hadi,” diyerek içeri girişi, Godfrey’in bir tartışma başlatma umuduna son verdi.</span></p>
				<p class="Normal-3 para-style-override-4"><span class="char-style-override-8">“Sanırım artık gitmem gerek,” dedi Priscilla’ya.</span></p>
				<p class="Normal-3 para-style-override-4"><span class="char-style-override-8">Açıksözlü genç hanım, cebinde bir şeyler ararken kaşlarını kaldırıp, “Gitsen de, kalsan da umurumda değil,” diye cevap verdi.</span></p>
				<p class="Normal-3 para-style-override-4"><span class="char-style-override-8">Priscilla’nın buyruğu üzerine artık ayağa kalkmış olan Nancy’ye bakarak, “Gitmemi ister misiniz?” diye sordu Godfrey.</span></p>
				<p class="Normal-3 para-style-override-4"><span class="char-style-override-8">Nancy, eski soğukluğundan kurtulmaya çalışıp dikkatle tuvaletinin eteğine doğru bakarken, “Nasıl isterseniz,” dedi.</span></p>
				<p class="Normal-3 para-style-override-4"><span class="char-style-override-8">“O halde kalmak isterim,” dedi Godfrey pervasız bir kararlılıkla, yarına dair hiçbir şey düşünmeden, bu gece bu zevkten alabileceği kadarını almak için.</span></p>
			</div>
		</div>
</body>
</html>