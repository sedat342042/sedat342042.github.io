<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>tehlikeliilisiler</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_6">BİRİNCİ BÖLÜM</h1>

  <h2 class="h2baslik" id="calibre_toc_10">BİRİNCİ MEKTUP</h2>

  <p class="ortayazi"><span class="idebold">Cécile Volanges’dan Sophie Carnay’e<br class="chapter" />
  Ursuline’ler Manastırı’nda</span></p>

  <p class="normal">Görüyorsun ya benim sevgili dostum, sözümü tutuyor ve bütün zamanımı öyle püsküllerle, hotozlarla falan geçirmiyorum. Senin için zamanım olmaz mı hiç? Ama şu tek bir gün içinde gördüğüm süsü, takıyı birlikte geçirdiğimiz dört yıl içinde görmedim, doğrusunu söylemek gerekirse. O havalı Tanville<sup class="calibre2"><a href="../Text/tehlikeliilisiler_split_013.html#footnote-1206-2" id="footnote-1206-2-backlink">[2]</a></sup> ne zaman bizi görmeye gelse, takar takıştırır ve bizim kendisini kıskandığımızı sanırdı. Manastıra bir gelirsem onu da çağırtacağım yanıma ve görsün bakalım nasıl oluyormuş. Annem her konuda bana da danışıyor. Eskiden beni okul çocuğu gibi görürdü ama şimdi öyle değil artık. Özel hizmetçim var, yattığım oda dışında bir odam daha var ve bu mektubu sana, şahane bir masada yazıyorum. Çekmecelerin anahtarları bende, istediğim her şeyi gizleyebilirim. Annem bana, “Her sabah, kalktığımda yanıma gelirsin, öğle yemeklerinde baş başayız, yalnızca saçlarını toplaman yeterli, öğleden sonraysa saat kaçta yanıma geleceğini her gün yemekte söylerim ben sana” dedi. Kalan zamanı dilediğim gibi geçiriyorum. Manastırdaki gibi arp çalıyor, resim yapıyor ve kitap okuyorum. Burada beni azarlayacak Mére Perpétue yok nasılsa, canım isterse hiçbir şey yapmam, öyle otururum. Ama Sophie’ciğim yok ki yanımda sohbet edip gülelim. Bir şeylerle uğraşmak daha iyi bu durumda.</p>

  <p class="normal">Saat daha beş olmadı ve annemi saat yedide göreceğim. Çok zamanım var ama sana ne anlatabilirim? Bana hâlâ bir şey söylemiyorlar. Bazı hazırlıklar yapıldığını, benim için çalışacak kızlar tutulduğunu görmesem, “Beni evlendirmeyi falan düşündükleri yok, zavallı Josephine<sup class="calibre2"><a href="../Text/tehlikeliilisiler_split_014.html#footnote-1206-3" id="footnote-1206-3-backlink">[3]</a></sup> saçmalamış gene!” diyeceğim. Ama kaç kez duydun annemin ağzından: “Soylu bir kız evleninceye kadar manastırda kalmalıdır” der. Beni manastırdan çıkardığına göre demek ki Josephine haklı.</p>

  <p class="normal">Kapının önünde bir araba durdu ve annem de, “Hemen yanıma gelsin” diye haber yollamış. Gelen kişi ya beni verecekleri adamsa! Giyinmiş değilim, zangır zangır titriyorum, yüreğim çarpıyor. Hizmetçiye, “Annemi görmeye gelen kimmiş, haberiniz var mı?” diye sordum. “Evet Mösyö C***” dedi. Gülüyordu bu arada. O, kesinlikle o. Olacakları dönüşte anlatırım sana. Şimdilik adını veriyorum. Gecikmemeliyim. Allahaısmarladık, birazdan dönerim.</p>

  <p class="normal">Zavallı Cécile’le ne kadar alay edeceksin kim bilir! Çok utandım ben! Ama sen de yanılabilirdin. Annemin yanına girdiğimde, siyahlara bürünmüş biri vardı, olabildiğince doğru düzgün bir selam verdim, biraz duraksadım, adım atacak halim kalmamıştı. Adama nasıl baktığımı tahmin edersin herhalde! O da bana selam verdi ve anneme, “Çok sevimli bir bayan! Size tekrar tekrar minnettarım Madam!” dedi. Bence çok açıktı bu sözlerin anlamı. Bedenimi öyle bir titreme sardı ki, yüzüm kıpkırmızı, aptallaşmış halde, bulduğum ilk koltuğa çöktüm. Ben koltuğa oturur oturmaz, o da gelip diz çöktü. Zavallı Cécile’ciğin o anda aklını yitirdi işte. Annemin dediği gibi çok korkmuştum. Çığlık atarak ayağa kalktım. Hani bir gün gök gürlerken bağırmıştım ya işte öyle. Annem gülerek, “Ne oluyorsunuz canım? Oturun ve ayağınızı uzatın beyefendiye” dedi. Gelen kişi ayak ölçümü alacak ayakkabıcıymış meğer. Ne kadar utandığımı tahmin edemezsin. Allah’tan annemden başka kimse yoktu. Evlendikten sonra ayakkabılarımı o adama yaptıracağımı hiç sanmıyorum.</p>

  <p class="normal">Çok şey öğrenmişiz doğrusu! Allahaısmarladık. Saat altıya geliyor, kadın da artık giyinmem gerektiğini söylüyor. Allahaısmarladık Sophie’ciğim. Gene manastırdaymışım gibi seviyorum seni.</p>

  <p class="normal"><span class="ideitalik">Not:</span> Mektubumu kiminle yollasam, bilmiyorum! Josephine’ in gelmesini beklerim.</p>

  <p class="normal" p="sagnormal"><span class="ideitalik">Paris, 3 Ağustos 17</span>**</p>

  <h2 class="h2baslik" id="calibre_toc_11">İKİNCİ MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a<br class="chapter" />
  ... Şatosu’nda</span></p>

  <p class="normal">Dönün artık sevgili Vikont, dönün artık buralara! Yaşlı halanız her şeyini size bırakıyormuş ya, daha ne istiyorsunuz, artık onun yanında ne işiniz var? Derhal yola çıkın, ihtiyacım var size. Aklıma güzel bir şey geldi, bunu gerçekleştirmeyi size havale etmek istiyorum. Bu kadar söz yetmeli ve sizi seçmiş olmamı onur kabul edip, emirlerimi diz çökmüş durumda dinlemek üzere hemen gelmelisiniz. Ama siz dostluğumu aramıyorsunuz artık ve iltifatlarımdan şımarıyorsunuz. Aslında müthiş kin tutmam gerekir size, gene de şanslısınız, iyi tarafım baskın çıkıyor, yaptığınız her şeyi ölçüsüz bir hoşgörüyle karşılıyorum. Neler düşündüğümü anlatmam gerekiyor. Siz de sadık bir şövalye olduğunuzu kanıtlayın hiç değilse, benim önereceğim macerayı başarıyla sonuçlandırmadan önce bir başka maceraya atılmayacağınıza yemin edin. Kahramanlara yaraşır bir macera: Aşka, öç almaya hizmet edecek, üstelik “Anılar”ınıza bir <span class="ideitalik">dolap<sup class="calibre2"><a href="../Text/tehlikeliilisiler_split_015.html#footnote-1206-4" id="footnote-1206-4-backlink">[4]</a></sup></span>daha eklemiş olacaksınız, evet “Anılar”ınıza. Ben “Anılar”ınızın günün birinde yazılıp basılmasını istiyorum. Yazması benden. Şimdi bırakalım bunları ve düşündüklerimi anlatayım ben bize.</p>

  <p class="normal">Madam de Volanges kızını evlendiriyormuş. Şimdilik gizli tutuyorlar, benim de daha dün haberim oldu. Damat olarak kimi seçmişler dersiniz? Kont de Gercourt’u. Benim bir gün Ger-court’la akraba olacağım kimin aklına gelirdi? Çok kızıyorum! Anlayamadınız mı daha? Anlayışınız kıt! Siz onun Müfettiş’in hanımıyla olan macerasını unutup bağışladınız mı yoksa?<sup class="calibre2"><a href="../Text/tehlikeliilisiler_split_016.html#footnote-1206-5" id="footnote-1206-5-backlink">[5]</a></sup> Benim yakınmaya sizden daha fazla hakkım yok mu? Ah ne anormal yaratıksınız siz! Ama pek yakında öcümü alabileceğim umuduyla ruhum sükûnete kavuşuyor, rahatlıyorum artık.</p>

  <p class="normal">Gercourt’un alacağı kadını çok fazla önemsemesi, hiç kimsenin kaçamayacağı durumun kendisinin başına gelmeyeceğini sanıp caka satması benim gibi sizi de sinirlendirmemiş midir hep? Onun o gülünç fikirlerini bilmez misiniz! Manastırlarda yetişmiş kızlardan bir kötülük gelmezmiş, sarışınlar uslu, edepli olur, kendilerini tutarlarmış. Volanges’ların kızının yılda altmış bin liralık geliri var ama manastırda yetişmiş olmasaydı ya da esmer olsaydı, Gercourt onu asla almazdı. Aptallığını kanıtlayalım şuna! Elbet günün birinde onun da başına bir şeyler gelecektir. O konuda kaygı duymuyorum ama henüz nikâh olmadan başına bir şey gelse daha eğlenceli olmaz mı? Ertesi gün övündüğünü duydukça nasıl gülerdik ama! Hiç kuşkunuz olmasın, övünür o! Hele bir yetiştirin o kızı siz, herkes gibi Gercourt da bütün Paris’in diline düşer mi, düşmez mi, görürsünüz.</p>

  <p class="normal">Bu romanın kahramanı olacak kız da sizin kendisiyle uğraşmanızı hak ediyor doğrusu. Gerçekten güzel bir kızdır. Daha on beş yaşında ve bir gonca. Görülmemiş bir acemilik, bir cahillik içinde, nazlanmak nedir bilmiyor ama siz erkekler çekinmezsiniz bundan, baygın bakıyor ve insana çok şey vaat ediyor. Ben de tavsiye ediyorum, daha ne istiyorsunuz? Bundan sonra size düşen, teşekkür edip, söylediklerimi yerine getirmektir.</p>

  <p class="normal">Bu mektup yarın sabah geçer elinize. Yarın akşam yedide mutlaka bizde olmalısınız. Saat sekizden önce kimseyle görüşmeyeceğim, şimdiki gözde Şövalye’mi bile kabul etmem. Bu çapta bir işe yetecek kadar akıllı değil. Görüyorsunuz ya, aşk beni kör etmiş falan değil. Saat sekizde gönderirim sizi, onda döner, o güzel kızla birlikte yemek yersiniz, annesiyle birlikte yemeğe çağırdım onu. Allahaısmarladık. Öğleyi geçti vakit. Birazdan sizinle ilgilenme olanağı bulamayacağım.</p>

  <p class="normal" p="sagnormal"><span class="ideitalik">Paris, 4 Ağustos 17</span>**</p>

  <h2 class="h2baslik" id="calibre_toc_12">ÜÇÜNCÜ MEKTUP</h2>

  <p class="ortayazi"><span class="idebold">Cécile Volanges’dan Sophie Carnay’ye</span></p>

  <p class="normal">Henüz bir şey öğrenemedim sevgili dostum. Dün akşam yemekte annemin birçok konuğu vardı. Gelenleri, özellikle de erkekleri seyretmek hoşuma gitti ama gene de çok sıkıldım. Kadın, erkek pek baktılar bana. İkide bir birbirlerinin kulaklarına bir şeyler fısıldıyorlardı ve ben, benden söz ettiklerini anlıyor, kıpkırmızı kesiliyordum. Kızarmamak için çaba harcadım ancak başaramadım. Çok isterdim bunu becerebilmeyi, kendilerine bakılınca kızarmayan kadınlar var çünkü! Aslında belki onlar da kızarıyorlardır da, sürdükleri allık belli etmiyordur. Bir erkek gözlerini dikip baktığında kızarmamak ne kadar zor!</p>

  <p class="normal">Benim asıl derdim, benimle ilgili olarak ne düşündüklerini bilmemekti. Güzel dediklerini iki üç kez duydum sanki ama aynı zamanda <span class="ideitalik">toy</span> dediklerini de işittim. Doğru işittim gibime geliyor, çünkü bunu söyleyen kadın annemin hem akrabasıdır hem de çok severler birbirlerini. Beni de hemen sevdi galiba. Bütün gece benimle az da olsa konuşan bir tek o oldu. Yarın akşam yemeğine ona davetliyiz.</p>

  <p class="normal">Yemekten sonra benden söz ettiklerinden kesinlikle emin olduğum iki erkekten biri ötekine, “Bırakalım olgunlaşsın, bu kış bakarız” dedi. Beni alacak olan odur belki de, demek daha dört ay var! Ah bir öğrenebilsem...</p>

  <p class="normal">Josephine geldi, zamanı yokmuş, acele etmemi istiyor. Ama ben sana <span class="ideitalik">toyluklarımdan</span> birini daha anlatayım. Bence haklı o kadın.</p>

  <p class="normal">Yemekten sonra oyuna geçmişlerdi. Ben annemin yanına oturdum, aniden uyuyakalmışım. Bir kahkahayla uyandım. Sanırım bana gülüyordu herkes. Annem odama gitmeme izin verdi. Çok sevindim. Düşün ki saat on biri geçmişti. Allahaısmarladık Sophie’ciğim, Cécile’ini unutma. Biz kibar çevreyi eğlenceli sanırdık ya, hiç ilgisi yok aslında.</p>

  <p class="normal" p="sagnormal"><span class="ideitalik">Paris, 4 Ağustos 17</span>**</p>

  <h2 class="h2baslik" id="calibre_toc_13">DÖRDÜNCÜ MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e<br class="chapter" />
  Paris’te</span></p>

  <p class="normal">Emirleriniz çok hoş. Hele hele sizin bir emir verişiniz var, o daha da hoş. Siz insana zorbalığı sevdireceksiniz. Köleniz olduğum günlerin özlemi uyandı içimde, biliyorsunuz ilk değil bu. Siz şimdi bana <span class="ideitalik">canavar</span> diyorsunuz, evet, öyleyim ama bana çok daha hoş adlarla hitap ettiğiniz oldu, o anları anarken büyük keyif duyuyorum. Hatta çoğu zaman o sıfatları yeniden hak etsem de sizinle birlikte şu dünyaya bir vefa örneği olsak diye geçiriyorum içimden. Ne yaparsınız ki bizi bekleyen daha önemli işler var. Bizim kaderimizde gönülleri fethetmek var. Kaderimize boyun eğelim, yolun sonunda gene karşılaşırız belki. Darılmayın ama benim güzel Markiz’im, benden aşağı kalmıyorsunuz hiç. Bu dünya mutluluğu uğruna birbirimizden ayrılıp, her birimiz bir yanda inanca davete başlayalı beri, aşk dinine sizin getirdiğiniz yeni inançlılar benim getirebildiklerimden kat be kat fazla. Sizin hak yolundaki koruyuculuğunuzu, ateşli çabalarınızı biliyorum. O Tanrı eğer, bizi sevaplarımıza göre ödüllendirirse, siz, kesinlikle büyük bir kentin azizesi olacaksınız, bana gelince, ben olsa olsa bir köyün azizi olabilirim. Bu üslup şaşırtıyor sizi değil mi? Elden ne gelir? Ben bir haftadır başka bir dili ne duyuyorum, ne de konuşuyorum! Emirlerinize boyun eğmemek zorunda kalmam da o dilde ilerleme kaydetmek içindir.</p>

  <p class="normal">Kızmayın ve dinleyin beni. Siz benim yüreğimdeki bütün sırları bilirsiniz, şimdiye kadar heveslenmiş olduğum en büyük şeyi de söyleyeyim size. Ne emrediyorsunuz bana? Hiçbir şey görmemiş, hiçbir şey bilmeyen bir kızcağızı baştan çıkarmak. Zavallı kız öyle çaresiz bir halde düşecek ki elime. En küçük bir ilgi sarhoş eder onu, belki de aşktan çok merakı yüzünden teslim olur. Benim gibi bu işi başarabilecek en az yirmi kişi vardır. Ben aslında böyle bir işe girişmek istemiyorum ve elimdekini başarabilmek bana hem şan şöhret hem de zevk getirir. Başım için bir çelenk hazırlayan aşk, bu çelengi mersin dallarıyla mı yoksa defne dallarıyla mı örsün, bilemiyor, zaferimi kutlamak amacıyla her ikisini de birleştirecek hiç kuşkusuz. Ve sizin de, benim güzel Markiz’im, gönlünüzü kutsal bir saygı kaplayacak, coşkuyla, “İşte gönlüme göre bir erkek!” diyeceksiniz.</p>

  <p class="normal">Başkan’ın karısı Tourvel’i tanıyorsunuz. Ne kadar dindardır, kocasını ne kadar sever, nasıl ahlâklı bir insandır, bilirsiniz. Ben ona saldırıyorum işte. İşte bana yakışan düşman odur. Benim erişmek istediğim amaç budur işte:</p>

  <p class="normal"><span class="ideitalik">Onu elde etmenin ödülünü kazanamasam bile</span></p>

  <p class="normal"><span class="ideitalik">Böyle bir girişimin onuru benim olur hiç değilse</span></p>

  <p class="normal">Eğer büyük bir şairin<sup class="calibre2"><a href="../Text/tehlikeliilisiler_split_017.html#footnote-1206-6" id="footnote-1206-6-backlink">[6]</a></sup> kaleminden çıkmışsa böyle kötü dizeler anılabilir.</p>

  <p class="normal">Anlatayım: Başkan şimdi Bourgogne’da büyük bir davanın peşinde koşuyor (ben ona daha önemli bir davayı kaybettireceğimi umuyorum). Avunmak nedir bilmeyen eşi, bütün kederli dulluk dönemini burada geçirecek. Her gün kiliseye ayine gidiyor, yöredeki yoksulları ziyaret ediyor, sabah ve akşam dualarını ediyor, tek başına gezintilere çıkıyor, yaşlı halamla din konularında sohbet ediyor ve arada bir, o tatsız tuzsuz <span class="ideitalik">Whist</span> oyunu. Bütün eğlencesi bundan ibaret kalacaktı ama ben ona daha etkili eğlenceler hazırlıyorum. Şansım varmış ki buraya gelmişim, hem o mutlu olacak hem ben. Ne saçmalık ama! Görgü kurallarına feda ettiğim yirmi dört saatlere acıyorum. Beni şimdi Paris’e dönmek zorunda bıraksalar, en büyük cezayı vermiş olurlardı! Allah’tan <span class="ideitalik">Whist</span> oynamak için dört kişi gerekiyor, burada da köyün papazından başka kimse olmadığından benim bu dünyadan gitmeye hiç niyetli olmayan halam, birkaç gün de kendisine ayırayım diye çok zorladı beni. Sizin de takdir edeceğiniz gibi razı oldum. Bilemezsiniz ne övgüler düzüyor halam bana o günden beri! Özellikle de benim kilisede bir duayı, bir ayini kaçırmadığımı görmek pek keyiflendiriyor onu. Benim o dualarda hangi Tanrı’ya taptığımı bir bilseydi!</p>

  <p class="normal">Ve işte dört gündür büyük bir tutkuya teslim olmuş durumdayım. Önüme engeller çıkarılmasını ne kadar isterdim... Engelleri aşmakta ne kadar ustayımdır, bilirsiniz. Ama bilmediğiniz bir şey var sizin: Yalnızlık, arzunun ateşini kızıştırıyor. Ben yalnızca onu düşünüyorum artık, gündüz aklımda, gece düşlerimde. Ne pahasına olursa olsun elde etmeliyim o kadını, yoksa ona âşık olma gülünçlüğüne düşerim. Kavuşulamamış bir arzu, Allah korusun, neler yaptırmaz insana? Ey müthiş zevk! Yalvarıyorum sana, beni huzura kavuştur ki rahatım elden gitmesin! Biz erkekler mutluyuz doğrusunu söylemek gerekirse. Kadınlar kendilerini hiç savunamıyor, yoksa biz onların çekingen köleleri olup çıkardık. Şimdi kolay elde edilen kadınlara karşı içimden bir minnettarlık duyuyorum. Doğal olarak bu duygu da ayaklarınıza getiriyor beni. Kusurumu bağışlamanız için ayaklarınıza kapanıyor, bu uzun mektuba son veriyorum. Allahaısmarladık benim sevgili dostum. Umarım darılmadınız!</p>

  <p class="normal" p="sagnormal">... <span class="ideitalik">Şatosu, 5 Ağustos 17</span>**</p>

  <h2 class="h2baslik" id="calibre_toc_14">BEŞİNCİ MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a</span></p>

  <p class="normal">Biliyor musunuz Vikont, mektubunuz öylesine küstahça ki, olacak gibi değil, darılsam yeridir hani. Ama belli ki aklınızı kaçırmışsınız siz, size kızmak mümkün değil artık. Her şeye rağmen sizi seven, duygulu, iyi biriymişim ki, uğradığım hakareti unutup sizin başınızda dolaşan tehlikeyi düşünüyorum. Akıl hocalığı yapmak tatsız bir iştir ancak sizin ihtiyacınız var buna.</p>

  <p class="normal">Siz başkanın eşi Tourvel’e göz koyasınız! Bu kadar gülünç hevesler de olabiliyormuş demek. Beklenirdi bu sizden doğrusu. Sizin o dik kafanız... Bir şeyi elde edemeyeceğim deyince, anında bu şeyin peşine düşersiniz siz. Kimdir ki o kadın? Güzelce bir kadın evet ama put gibi. Boylu posluymuş, çekiciliği var mı peki? Ya kıyafeti? Gülünç. Gerdan kat kat, beden çeneye kadar çıkmış! Dostça söyleyeyim size: Bir kez öyle bir kadınla görsünler sizi, anında gözden düşersiniz. Saint-Roch Kilisesi’nde para toplamasını hatırlasanıza bir, sizi oraya götürüp tuhaf bir şey seyrettirdiğim için ne kadar teşekkür etmiştiniz bana! Hâlâ gözümün önündedir sahne. Elini o uzun saçlı kazığa vermiş, her adımda düşecekmiş gibi yürüyor, her eğilişinde kıpkırmızı oluyordu. “Günün birinde bu kadını isteyeceksiniz siz” deseler inanır mıydınız? Haydi Vikont, utanın ve kendinize gelin. Söz veriyorum kimseye söz etmem bundan.</p>

  <p class="normal">Ne sıkıntılarla karşılaşacaksınız, onu düşünün bir de. Rakip diye kiminle mücadele edeceksiniz? Bir kocayla! Yalnızca bu söz onurunuza dokunmaya yetmiyor mu? Başaramazsanız, yerin dibine geçersiniz, başarsanız da bir onur kazandırmaz size bu. Dahası zevk diye bir şey ummayın sakın. O namus budalası kadınlar insanın zevk duymasına izin verirler mi? Gerçekten namuslular demek istiyorum yani, bunlar zevk anında bile çekinir, kavuşmayı bir yarı buluşmaya dönüştürürler. Kendilerini tamamen koyuvermeyi, aşkın çılgınlık haline gelip de zevkin son sınıra varmakla güçlendiği anları, aşkın o zenginliklerini bilmez onlar. Ben size anlatayım meseleyi. En iyi olasılığa bakalım: Başkanın eşi sizi kocasının yerine koyarsa, en büyük bağışta bulunduğunu sanır. Karı ve kocanın baş başa kaldıkları en güzel anlarda bile onlar gene ayrı ayrı iki kişidir. Sizin işiniz daha da kötü. O kadının namusundan başka bir de dindarlığı var, insanı hayatının sonuna kadar çocuk kalmaya mahkûm eden bir kocakarı dindarlığı. Üstünden aşarsınız bu engelin belki ama tamamen yok edemezsiniz onu. Tanrı sevgisini yenseniz de şeytan korkusunu yenemezsiniz, sevgilinize sarıldığınızda yüreğinin çarptığını duyarsanız, bilin ki aşktan değil, korkudandır bu. O kadını daha önce tanımış olsaydınız, söyleyecek bir şeyim olmazdı, yola getirebilirdiniz belki ama şimdi yirmi iki yaşına gelmiş, iki yıldır da evli. İnanın bana Vikont, bir kadın bu kadar <span class="ideitalik">battı</span> mı, kendi haline bırakmak gerekir onu. Ne yapsanız, <span class="ideitalik">öylesine</span> bir kadın olmaktan kurtaramazsınız onu.</p>

  <p class="normal">Ama siz, onun uğruna benim sözümü dinlemiyor, kendinizi diri diri halanızın mezarına gömüyor, size onur verebilecek, en çekici olabilecek maceradan kaçıyorsunuz! Öyle ya! Kısmetiniz böyleymiş sizin herhalde. Gercourt’un her zaman bir üstünlüğü olacak size karşı! Öfkeden söylediğimi sanmayın ama siz şimdi adınıza layık biri değilsiniz, Hiç güvenemiyorum size artık. Madam de Tourvel’in âşığına sırlarımı söylemek ha! Allah korusun.</p>

  <p class="normal">Şunu da bilin ki, küçük Volanges daha şimdiden birini âşık etti kendine. Danceny deli oluyor onun için. Şarkı söylediler birlikte. Öyle güzel şarkı söylüyor ki, okuldan yeni çıkmış birinden kesinlikle beklenmez böylesi. Daha çok şarkı söyleyecekler birlikte. Kız da Danceny’ye uyar bence. Ama Danceny tam bir çocuk, bütün zamanını aşk konuşmalarıyla geçirir, işin sonunu getiremez. Kız da pek çekingen. İşin sonu nereye varırsa varsın, siz ele alsaydınız çok daha keyifli olurdu herhalde.</p>

  <p class="normal">Bunu düşününce kızıyorum, çok sinirliyim. Bugün Şövalye gelince çatarım ona. Ben kendisine şimdi akıllı uslu olmasını söylüyorum, bu arada onunla ilişkiyi kesmek de hiç zor gelmez bana. Ondan bir ayrılabilsem çok üzüleceğini biliyorum. Aşktan kaynaklanan acı da en büyük eğlencedir benim için. Vefasız diyecektir bana. Bayılırım bu söze. Bir kadın için insafsız sözcüğünden sonra en tatlı sözcük budur ve hak edilmesi de kolaydır. Bakın nelere neden oluyorsunuz siz, günahı boynunuza. Allahaısmarladık. Başkanın eşine söyleyin, beni unutmasın dualarında.</p>

  <p class="normal" p="sagnormal"><span class="ideitalik">Paris, 7 Ağustos 17</span>**</p>

  <h2 class="h2baslik" id="calibre_toc_15">ALTINCI MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Demek sözünü geçirebilecekken bile merhametsiz davranmayan kadın yokmuş! Siz bile, benim insaflı bildiğim dostum bile acımasız oldunuz sonunda, hiç çekinmeden duygularımdan vuruyorsunuz beni! Madam de Tourvel’in durumunu öyle bir anlatıyorsunuz ki! Böyle bir küstahlık hayatına mal olur bir erkeğin, sizin dışınızda her kadına da bir felaket getirirdi. Yalvarıyorum size, sabrımı böyle insafsızca denemeyin, dayanabilir miyim, bilemiyorum. O kadını yermek istiyorsanız, dostluğumuzun hatırına bekleyin, hele bir elde edeyim, daha sonra yerersiniz. Bilmez misiniz ki gözümüzden aşk bağını yalnızca haz çözebilir.</p>

  <p class="normal">Ben de kalkmış neler söylüyorum! Madam de Tourvel’in göz boyamaya ihtiyacı mı var? Hayır, olduğu gibi gözükmesi yetiyor insanın aklını başından almaya. İyi giyinmiyormuş! Evet süs zarar verir ancak ona. Onu örten her şey güzelliğini bozar yalnızca. O asıl süslenmediği, kendini koyuverdiği zaman çekicidir. Şükür şu geçirdiğimiz bunaltıcı sıcaklara! Şimdi hafif bir keten giysiyle geziyor da o dolgun yumuşak bedenini görebili-yorum. Boynunu yalnızca bir bürümcükle örtüyor. Benim sinsi ve keskin bakışlarım, o boynun insanı büyüleyen bütün güzelliğini kavradı. Yüzü put gibi diyorsunuz, kendisini çeken bir şey yoksa ne belirsin o yüzde istiyorsunuz? Hayır, bütün o çekici hanımlarımızın, insanı bazen tutsak eden ama her zaman aldatan o yalancı bakışları yok Madam de Tourvel’de. İçi boş lafları hazır bir gülümsemeyle doldurma kurnazlığı da yok onda. Dişleri dünyanın en güzel dişleri, bununla birlikte kendisine tuhaf gelmeyen şeylere gülmüyor. Ama zevkli bir oyun oldu mu, işte o zaman görmek gerekir onu; saf, içten, neşenin ta kendisi oluverir! Bir yoksulun yardımına koştuğunda, gözlerinde beliren o saf mutluluğu, o anlayışlı şefkati görmek gerekir. Hele biraz şımartılsın, övücü birkaç söz söylensin, o melek yüzde anında bir utangaçlık, hiç yapmacık olmayan bir utangaçlık okunur. İşte asıl böyle zamanlarda görmeli onu! Erdemli ve de dindar olduğundan, soğuk ve ruhsuz olacağını düşünüyorsunuz siz. Ben öyle düşünmüyorum. Kocasını, sürekli uzakta olan birini, o kadar şefkatle seven, bu şefkatini ona da verebilen bir kadının son derece duygulu olduğunu inkâr etmek mümkün müdür? Bundan daha güçlü bir kanıt mı istiyorsunuz? Daha güçlüsünü de buldum ben.</p>

  <p class="normal">Gezmeye çıkmıştık. Bir yolunu buldum ve bir hendeğe doğru gittik. Madam de Tourvel çevik bir kadın ama çekingen, takdir edersiniz ki bir kadın erdemli olunca hendekten atlamaktan korkar.<sup class="calibre2"><a href="../Text/tehlikeliilisiler_split_018.html#footnote-1206-7" id="footnote-1206-7-backlink">[7]</a></sup> Hazırlıklarımız, hele ihtiyar halamın atlayışı, o neşeli dindar körpeyi kahkahalarla güldürmüştü ama ben kendisini tutunca ustaca bir acemilik yaptım. Kollarımız birbirine dolandı. Göğsüme bastırdım, o kısacık an içinde yüreğinin daha da hızlı çarptığını duydum. Yüzünde ansızın ortaya çıkan o kırmızılık, o sevimli utangaçlık bende kuşkuya yer bırakmadı artık. O <span class="ideitalik">yürek korkudan değil, sevgiyle çarpmıştı.</span> Halam da yanıldı sizin gibi: “Korktu çocuk!” dedi ama <span class="ideitalik">çocuk,</span> o şuh haliyle dili varıp da bir yalan söyleyemedi ki! Yalnızca, “Hayır, korkmadım ama şey...” diyebildi. Bu bir tek söz aydınlattı beni. Ve o anda hoş bir umut, bütün üzüntümü, bütün kederimi alıp gitti. Benim olacak o kadın. Onu, kendisine kesinlikle yakışmayan kocasının elinden alacağım, taptığı Tanrı’sından bile koparacağım. Benim için mücadeleler olacak iç dünyasında. Ben onun o iç dünyasında erdemin bağlarını da Tanrı’nın bağlarını da koparacağım. Ne güzel. Birtakım köhne fikirlere saplanmış, olsun! Ben onları yıkmaya kalkışır mıyım, sanıyorsunuz? Mutluluğum da, zaferim de onlar sayesinde bir kat daha parlak olacak. Erdeme inansın istediği gibi, yeter ki bana feda etsin onu... Günahları yüreğine dehşet salsın ama yolundan çevirmesin onu. Ruhunu kavrayacak acıları ancak benim koynumda unutup yensin! “Sana tapıyorum!” desin o zaman, razıyım. Bütün kadınlar içinde bu sözü söylemeye bir tek o değer. O zaman ben gerçekten, onun seçtiği Tanrı olacağım.</p>

  <p class="normal">Açık olalım: Bizim o soğuk ve basit uzlaşmalarımızdan, mutluluk dediğimiz şey, pek öyle zevk falan değildir. Söyleyeyim mi? Ben artık gönlümün kuruduğunu sanıyordum, Madam de Tourvel yeniden kavuşturdu beni gençlik hayallerime. Onun yanında mutlu olmak için sevişmeye ihtiyacım yok benim. Tek bir şeyden korkuyorum: Bu maceranın alacağı zaman. Hiçbir şeyi tesadüfe bırakmıyorum ki! Sonu her zaman iyi gelmiş pervasızlıklarımı düşünüyorum birer birer ama yapamıyorum, bu kez başvuramıyorum onlara. Benim gerçekten mutlu olabilmem için onun bana kendiliğinden bağlanması gerek ve bu da o kadar kolay bir iş değil.</p>

  <p class="normal">Dikkatli davranıyorum. O kadar ki, siz de hayran olacaksınız. Aşk sözünü ağzıma bile almış değilim daha ama artık birbirimize açılma, birbirimizle ilgilenme dönemine girdik. Hakkımda yanılmasın diye, bu konuda kulağına bir şeyler gelecek olursa, etkisini önlemek amacıyla geçmiş aşklarımın en bilinenlerinden bazılarını suçmuş gibi anlattım. Bana ne kadar safça öğütler verdiğini görseniz, gülersiniz. Beni Tanrı yoluna sokmak istiyormuş. Bir kez bile böyle bir şeye kalkışmanın kendisine nelere <span class="ideitalik">mal olacağını</span> bilmiyor. Kendisinin kullandığı sözcüklerle söyleyeyim: Benim <span class="ideitalik">mutsuz ettiğim kadınları savunmakla</span> daha şimdiden kendi davasına hizmet ettiğinin farkında değil. Dün bana vaaz veriyordu, bunu düşündüm. Birden, sözünü kesip “Siz bir peygamber gibi konuşuyorsunuz” demek zevkinden alamadım kendimi. Allahaısmarladık güzel Markiz’im benim. Gördüğünüz gibi telafisi mümkün olmayacak biçimde mahvolmuş değilim.</p>

  <p class="normal"><span class="ideitalik">Not:</span> O zavallı Şövalye üzüntüsünden kendini öldürdü mü yoksa? Doğrusunu söylemek gerekirse siz benden yüz kat vicdansızsınız, onurum olsaydı eğer, yaralayacaktınız.</p>

  <p class="normal" p="sagnormal"><span class="ideitalik">... Şatosu, 9 Ağustos 17</span>**</p>

  <h2 class="h2baslik" id="calibre_toc_16">YEDİNCİ MEKTUP</h2>

  <p class="ortayazi"><span class="idebold">Cécile Volanges’dan Sophie Carnay’ye<sup class="calibre2"><a href="../Text/tehlikeliilisiler_split_019.html#footnote-1206-8" id="footnote-1206-8-backlink">[8]</a></sup></span></p>

  <p class="normal">Eğer ben sana evlendirilme meselemle ilgili olarak bir şey söylemiyorsam bunun nedeni, ilk geldiğim günkünden daha fazla bilgiye sahip olmayışımdır. O işi artık düşünmemeye çalışıyor ve burada sürdüğüm yaşamı hiç de kötü bulmuyorum. Şarkıyı, arpı ilerletmeye, geliştirmeye çalışıyorum. Bana öyle geliyor ki öğretmenden kurtulduktan sonra şarkıyı da, arpı da daha çok sevdim. Daha doğrusu benim şimdi iyi bir öğretmenim var. Şövalye Danceny, söylemiştim ya, Madam de Merteuil’de birlikte şarkı söylediğimiz kişi. Her gün bize gelme inceliğini gösteriyor, saatlerce çalışıyor benimle. Çok kibar, çok ince bir insan. Olağanüstü bir sesi var. Hem güfte yazıyor hem beste yapıyor. Yazık ki Malta Şövalyesi, evlenemez... Yoksa alacağı kadını çok mutlu ederdi. Gerçekten çok hoş bir insan! Çok fazla övgü sözleri söylemiyor ama söylediği her söz hoşuna gidiyor insanın. Hem müzik konusunda hem başka konularda sürekli kusur buluyor bende ama bu eleştirileri yaparken benim iyiliğimi düşündüğü, içinde bir kötülük olmadığı çok açık, mutlu olmamak, kendisine teşekkür etmemek elde değil. Yalnızca baktığı zaman bile yüceltiyor insanı. Ayrıca çok da hatır sayan biri. Sözgelimi dün çok önemli bir konsere davetliymiş ama o bütün geceyi annemin salonunda geçirdi. Çok mutlu oldum. O olmadığı zaman benimle kimse konuşmuyor ki! Çok sıkılıyorum. O geldiğinde birlikte şarkılar söylüyor, sohbet ediyoruz. Her zaman bana söyleyecek bir şeyi oluyor. Bize gelenlerin içinde hoşlandığım tek insan. Bir de Madam de Merteuil. Şimdi bana izin ver artık sevgili dostum. Bugün için bir şarkı öğreneceğime söz verdim, çok zor bir <span class="ideitalik">arietta.</span> Mutlaka sözümde durmam gerekir. Oturup çalışayım o gelinceye kadar.</p>

  <p class="normal" p="sagnormal"><span class="ideitalik">7 Ağustos 17</span>**</p>

  <h2 class="h2baslik" id="calibre_toc_17">SEKİZİNCİ MEKTUP</h2>

  <p class="ortayazi"><span class="idebold">Madam de Tourvel’den Madam de Volanges’a</span></p>

  <p class="normal">İncelik göstererek bana güvenmiş olmanız beni ne kadar duygulandırdı. Bunu anlatacak kelime bulamıyorum, Madam. Matmazel de Volanges’ın hayırlı bir evlilik yaparak mutlu olmasını diliyorum Tanrı’dan. Onun en büyük mutlulukları hak etmiş olduğuna hiç kuşku yok, sizin gibi sağduyulu bir annesi olduktan sonra elbette mutlu olacaktır. Kont de Gercourt’u tanımıyorum ama madem onu damat olarak seçmişsiniz, böyle bir onura layık görmüşsünüz, onun çok değerli bir insan olduğundan hiç kuşkum yok. Bu evliliğin gene sizin eseriniz olan ve beni size her gün bir kat daha minnettarlık duygularıyla dolduran benim evliliğim kadar hayırlı olması için dua ediyorum. Siz beni mutlu ettiniz, benim en iyi dostum olduğunuzu kanıtladınız, dilerim siz de en mutlu anne olursunuz.</p>

  <p class="normal">Bu içten dileklerimi size böyle bir mektupla değil, yanınıza gelerek ve saygılarımı sunarak bildirmek isterdim. Matmazel de Volanges’la da hemen tanışma onuruna eremediğim için çok üzgünüm. Sizden bir anne kadar yakınlık gördükten sonra kızınızın da beni bir kardeş gibi şefkatle kabul edeceğini umuyorum. Sevgilerimi kendim bildirmeden önce beni bir kardeş olarak kabul edeceğinden hiç kuşkum yok ve bunun için aracı olmanızı da rica ediyorum Madam.</p>

  <p class="normal">Mösyö de Tourvel dönünceye kadar, burada kentten uzakta kalmak niyetindeyim. Madam de Rosemonde’u çok severim, bu dönemi onun sohbetlerinden yararlanarak geçireceğim. Pek sevimli bir hanım. Oldukça ilerlemiş yaşı hiçbir olumsuzluk getirmemiş kendisine, hafızası da neşesi de yerinde. Onun yalnızca bedeni seksen dört yaşında. Ruhu yirmisinde daha.</p>

  <p class="normal">Yeğeni Vikont de Valmont da burada. Birkaç gününü feda edip, bizimle birlikte geçirmeye razı oldu ve bu yalnızlığımızda neşelendiriyor bizi. Hiç görmemiştim onu, yalnızca adını duymuştum ve yakından tanımak gibi bir istek duymuyordum. Öyle sanıyorum ki anlatıldığı gibi biri değil, ahlâkı şöhretinden üstün. Burada kent yaşamının çalkantısı içinde bozulmadığından şaşılacak bir sadelik içinde akıllı uslu laflar ediyor, az insanda rastlanacak bir içtenlik ve saflıkla günahlarını anlatıp pişmanlık duygularını belirtiyor. Bana büyük bir güven göstererek açılıyor, ben de ona acımasız ve sert bir üslupla öğütler veriyorum. Siz onu tanırsınız, onu günahlarından arındırıp Tanrı yoluna getirmenin ne büyük bir iyilik olacağını çok iyi bilirsiniz ama şuna kesinlikle inanıyorum ki, Paris’e dönüşünün daha haftasında benim öğütlerimi de, verdiği sözleri de, kendisinin aldığı kararları da unutacaktır. Hiç değilse burada kaldığı süre içinde onu alışmış olduğu o hayatından kurtarmış ve büyük bir iyilik yapmış olacağız kendisine. Onun nasıl bir yaşam sürdüğünü düşündükçe, bana öyle geliyor ki, yapacağı en doğru şey hiçbir şey yapmamaktır. Size mektup yazdığımı biliyor. En derin saygılarını bildirmemi istedi. Ben de saygılarımı kabul etme inceliğini gösterip, size olan duygularımın içtenliğinden kuşku duymamanızı diliyorum. Size, her zaman onur duyduğum...</p>

  <p class="normal" p="sagnormal"><span class="ideitalik">... Şatosu, 9 Ağustos 17</span>**</p>

  <h2 class="h2baslik" id="calibre_toc_18">DOKUZUNCU MEKTUP</h2>

  <p class="ortayazi"><span class="idebold">Madam de Volanges’dan Madam de Tourvel’e</span></p>

  <p class="normal">Bana duyduğunuz sevginizden de, hem benim hem yakınlarımın mutluluğu için gösterdiğiniz içten ilgiden de asla kuşkulanmadım benim genç ve güzel kızım. Aramızda bunların sözü edilmez artık. Sizin <span class="ideitalik">Yanıt</span>’ınıza yanıt verişimin amacı da bu noktayı aydınlatmak değil. Ne var ki sizinle Vikont de Valmont hakkında konuşmaktan kaçınmanın doğru olacağını sanmıyorum.</p>

  <p class="normal">Mektuplarınızda o adamın adına rastlayacağım, ne yalan söyleyeyim, hiç aklıma gelmezdi. Ne ilginiz olabilir onunla? Siz kendisini tanımazsınız. Siz bir çapkının, bir hovardanın nasıl bir ruha sahip olduğunu nereden bilebilirsiniz? Onun çok az insanda rastlanan bir <span class="ideitalik">Saflık</span>’la konuştuğunu söylüyorsunuz. Tabii, Valmont’un saflığı gerçekten az rastlanan bir saflıktır! İkiyüzlülüğü, kötülüğü, kibarlığından ve çapkınlığından kat be kat fazla olan o adam, küçük yaşından beri, nereye gitmişse, nerede bir söz söylemişse, kesinlikle gizli kapaklı şeyler aramak gerekir bunların arkasında. Bir ahlâksızlık, suç oluşturabilecek bir şeyden başka düşünceler içinde olabileceğine ihtimal vermemek gerekir. Siz beni tanıyorsunuz, kızım. Benim sahip olmaya çalıştığım erdemler içinde en sevdiğim, en fazla yakınlık duyduğum, kendime en yakın hissettiğim hoşgörüdür. Valmont ateşli aşkların peşinden sürüklenmiş binlerce insan gibi, kendisini yaşının getirdiği yanılgılara kaptırmış biri olsaydı, yaptıklarını uygun bulmamakla birlikte, kendisine acır, uslanıp namuslu, dürüst insanlar arasında saygınlığa kavuşacağı günü beklerdim ses çıkarmadan. Ancak Valmont böyle bir insan değil. Yaptığı her şeyi bilinçli olarak, düşünerek, isteyerek yapmıştır. O, bir insanın kendisini tehlikeye atmadan, kötü bir duruma düşürmeden nasıl pis işlere bulaşıp, suç işleyeceğini hesaplamayı bilir. Yaptığı kötülükler cezasız kalsın diye kadınları seçmiştir hep. Ayarttığı kadınları teker teker sayacak değilim ama kaç kadın mahvolmuştur onun yüzünden!</p>

  <p class="normal">Siz çok insanla görüşmüyorsunuz, mazbut bir yaşam sürüyorsunuz, dolayısıyla bu maceralarla ilgili dedikodular ulaşamazdı size. Bu olaylardan bazılarını anlatsam tir tir titrersiniz ama bu tablolar sizin ruhunuz kadar saf ve temiz olan gözlerinizi de kirletir. Valmont sizin için kesinlikle bir tehlike oluşturamaz, kendinizi korumak için öyle silahlara ihtiyacınız yoktur sizin. Ben bir tek şey söyleyeceğim size: Gözüne kestirdiği kadınlar içinde elde edebildiklerine de edemediklerine de zararlı olmuştur. Bir tek Markiz de Merteuil bu şaşmaz kuralın dışında kalabilmiştir. Valmont karşısında yalnızca o direnebilmiş ve kötülüklerine zincir vurabilmiştir. Açıkça söylemem gerekir ki, Markizin hayatı boyunca yaptığı en onurlu iş bu olmuştur bence. Kocası öldükten sonra, önceleri bazı münasebetsizlikler yaptığı duyulmuştu. Ancak bu başarısı, kendisinin herkesin gözünde aklanması için yetti.<sup class="calibre2"><a href="../Text/tehlikeliilisiler_split_020.html#footnote-1206-9" id="footnote-1206-9-backlink">[9]</a></sup></p>

  <p class="normal">Her neyse, benim sevgili dostum, yaşımdan, gördüklerimden ve de en önemlisi size olan sevgimden cesaret alarak söylüyorum ki, Valmont’un ortalıkta gözükmemesi kibarlar çevresinde dikkat çekmeye başladı artık. Bir zamanlar halasıyla sizin aranızda bulunduğu duyulursa, size laf getirebilir ve bu, bir kadının başına gelebilecek en büyük felakettir. Benden size bir öğüt: Halasına söyleyin de onu daha fazla tutmasın yanında ama o ille de kalacağım diye tutturursa, siz uzaklaşmalısınız oralardan hiç düşünmeden. Ayrıca niçin kalacakmış? Köyde ne işi olabilir? Nerelere gidip geldiğini araştıracak olursanız, oralarda kesinlikle birtakım kötülükler düşündüğünü öğrenirsiniz. Halasına yakın olması, o gibi işlerine yakın bir yerlerde olmak içindir kesinlikle. Kötülüğü önleyemiyorsak, hiç değilse kendimizi korumalıyız.</p>

  <p class="normal">Allahaısmarladık sevgili dostum. Cécile’in düğünü gecikecek biraz. Kont de Gercourt’un bugün yarın geleceğini sanıyorduk. Mektup yazmış ve alayının Korsika’ya geçeceğini bildiriyor. Gene manevra varmış, kışa kadar alaydan ayrılamayacakmış. Üzüldüm ama kışa kalırsa belki sizi de görebiliriz düğünde. Bulunmayacaksınız diye çok üzülüyordum. Allahaısmarladık. İncelik olsun diye değil, içtenlikle söylüyorum ki gönlüm hep sizinledir.</p>

  <p class="normal"><span class="ideitalik">Not:</span> Madam de Rosemonde’a hatırlatın beni lütfen. Pek severim kendilerini ve o bunu hak ediyor zaten.</p>

  <p class="normal" p="sagnormal"><span class="ideitalik">11 Ağustos 17</span>**</p>

  <h2 class="h2baslik" id="calibre_toc_19">ONUNCU MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a</span></p>

  <p class="normal">Darıldınız mı yoksa Vikont? Yoksa öldünüz mü? Yoksa gene ölmek gibi bir şey demek olan Başkan eşi için mi yaşıyorsunuz? Sizi <span class="ideitalik">gençlik hayallerine</span> yeniden kavuşturan o kadın gençliğin gülünçlüklerine de kavuşturacak pek yakında. Baksanıza, pısırıklaşmış, esiri olmuşsunuz bile onun. Tutulmuşsunuz ona düpedüz. <span class="ideitalik">Mutluluk veren ihtiyatsızlıklarınızı</span> bırakıyormuşsunuz. Demek artık düşünüp taşınarak, birtakım ilkelere uyarak iş görmeyi bıraktınız, işlerinizi rastlantılara bırakacaksınız... Siz aşkın da hekimlik gibi, <span class="ideitalik">yalnızca doğaya yardım etmek sanatı</span> olduğunu unuttunuz mu yoksa? Görüyorsunuz ya, sizi kendi silahlarınızla yeniyorum. Bunun beni gururlandırdığını sanmayın. Zaten yere kapanmış birini yenilgiye uğratmak gurur mu verir insana? <span class="ideitalik">O</span> <span class="ideitalik">kadın size kendiliğinden bağlanmalıymış.</span> Evet bağlanmalı. Ötekiler gibi o da bağlanacaktır ancak şu farkla ki, ötekiler isteyerek bağlandılar, bu istemeyerek bağlanacak. Sonunda onun bağlanması için en etkili çare gene onu önce sizin almanız olacaktır. Böylesine gülünç farklara önem vermeniz, aşkın saçmalatmasından geliyor hep! Aşk diyorum çünkü âşıksınız siz. Aşık değilsiniz demek size kötülük etmektir ve asıl derdinizi sizden gizlemektir. Söyleyin bakalım zavallı âşık, elde ettiğiniz kadınları zorla mı elde ettiğinizi sanıyorsunuz? Bir kadın kendini vermek için titrese de, çırpınıp dursa da, gene de bir bahane şarttır, bahane olmadan olmaz kesinlikle. Ve biz kadınlar için, zora direnemedim diyebilmekten daha iyi bir bahane mi olur? Bana sorarsanız eğer, doğrusunu söyleyeyim size, en hoşuma giden şeylerden biri, şöyle usulüne uygun, acele ancak yoluna yordamına uygun amansız bir saldırıya uğramaktır. Bir acemilik, bir cahillik yapmış gibi gözükerek bu durumdan yararlanmak isteriz. Acemiliği erkek yaptığı takdirde sıkıntı verir bu durum tabii ki! Böyle bir saldırı bizim isteyerek bağışladığımız şeylerin zorla koparıldığı izlenimini uyandırır. Biz kadınların iki tutkusu vardır: Kendimizi savunma onuru ve yenilmenin verdiği zevk. Böyle bir saldırı bizdeki bu iki tutkuyu da doyurur. Gizlemeye hiç gerek yok ki, sanıldığı kadar bol olmayan bu beceri her zaman keyif vermiştir bana, pek arzulu olmadığım zamanlarda bile... Bazen kendimi bir ödül gibi sunduğum da olmuştur. Eski şövalyelerin vuruşmalarında güzelliğin, yiğitliğin ve becerinin ödülünü vermesi gibi...</p>

  <p class="normal">Ancak siz, artık sizlikten çıkmış olan siz, işinizi başarmaktan korkar gibisiniz. Siz, böyle canınızın çektiği her yerde eğlenerek, sapa yollara dalarak yolculuk etmeyi ne zaman çıkardınız? Dostum, bir yere varmak isteyen insan, atına biner, doğru yoldan yürür gider. Neyse bırakalım bunu artık: Hem kızıyorum hem de sizi görme zevkinden yoksun kalıyorum. Hiç değilse, daha sık mektup yazıp ne kadar yol aldığınızı bildirseniz. Farkında mısınız ki, o gülünç macerayla oyalanıp, herkesi ihmal ederken aradan on beş gün geçti.</p>

  <p class="normal">İhmal dedim de aklıma geldi. Hani bazı insanlar vardır, dostları hasta olduğunda, hallerini hatırlarını sordurmak için sürekli adam yollarlar ama gelen cevabı hiç merak etmezler. İşte siz onlara benziyorsunuz; onlar gibi siz de “Şövalye öldü mü?” diye soruyorsunuz. Cevap vermeyeyim, çünkü gene merak etmezsiniz! Benim âşığım, sizin çok eski dostunuzdur, unutuyorsunuz galiba! Ama telaşlanmayın, ölmedi. Ölse bile üzüntüsünden değil, aşırı mutluluktan ölürdü. Zavallı Şövalye, ne kadar şefkatli bir insan! Sevmek ve sevilmek için yaratılmış! O kadar duygulu bir insan ki, başımı döndürüyor. Gerçekten söylüyorum, benim kendisini sevmemi büyük bir mutluluk olarak kabul etmesi beni iyice bağlıyor ona.</p>

  <p class="normal">Size hani onunla ilişkimi kesmeye çalışacağım, diye yazmıştım ya; o gün onu ne kadar mutlu ettiğimi bilemezsiniz! Şu adamı nasıl başımdan atıp, üzsem diye düşünüyordum ki, geldiğini haber verdiler. Benim mi iyiliğim tuttu, yoksa o mu her zamankinden farklıydı, her neyse, hoşuma gitti birden... Gene de asık bir yüzle karşıladım. Kapım herkese açılmadan önce, benimle iki saat birlikte olacağını umuyormuş. “Şimdi çıkıyorum” dedim. Nereye gideceğimi sordu, cevap vermek istemedim. Israr etti, yüzümü ekşiterek, <span class="ideitalik">sizin bulunmadığınız yere,</span> dedim. Bu sözü duyunca dondu kaldı. İyi de etti, tek bir kelime çıksaydı ağzından o anda kavga çıkarıp düşündüğümü yapmaya, ilişkimi kesmeye karar vermiştim. Ses çıkarmaması şaşırttı beni. “Bir göreyim şunun öfkesini!” diye kafamı kaldırdım. Yemin ederim, başka bir niyetim yoktu. Ama o sevimli yüzde öfke değil, o derin, şefkatli hüznü gördüm. Siz de kabul ediyorsunuz, insanın o hüzne dayanabilmesi çok zor. Aynı neden gene aynı sonucu verdi, ikinci kez yenildim. O andan sonra da aman bir kabahat işlemeyeyim diye bir çare aramaya başladım. Sesimi biraz tatlı-laştırıp “Bir işim var, onun için çıkıyorum ve bu iş sizin hayrınız için ama sormayın bana. Akşam yemeğinde evdeyim, gelin öğrenirsiniz” dedim. Bunun üzerine konuşmaya başladı ama ben konuşmasını engelledim, “İşim acele, bırakın beni, akşama görüşürüz” dedim. Elimi öptü ve çıktı.</p>

  <p class="normal">Hemen gönlünü alabilmek amacıyla ona benim küçük evi göstermeye karar verdim. Daha bilmiyordu orayı. Benim sadık <span class="ideitalik">Victoire’ı</span> çağırdım. Başım ağrımaya başladı, evimdeki adamlar beni yattı sanırlarken ben “asıl adamım”la yalnız kaldım. O uşak kıyafetine büründü, ben de hizmetçi elbisesi giydim. Daha sonra bahçe kapısına araba getirtti, arabaya bindik ve yola çıktık. Aşk tapınağına varınca, ev kıyafetlerinin en çapkınca olanını seçtim. Çok güzeldir, benim buluşumdur. Hem içini göstermez hem de her şeyi sezdirir. Siz hele bir sevgilinizi onu giymeye layık hale getirin, size de bir örneğini veririm, söz.</p>

  <p class="normal">Bu hazırlıklardan sonra Victoire geri kalan ayrıntılarla uğraşırken ben de Sopha’dan uzunca bir parça, Héloise’den bir mektup, La Fontaine’den bir fabl okudum. Takınacağım tavrı, hareketlerimi ayarlamak istemiştim. O sırada bizim Şövalye de her zamanki aceleci tavrıyla kapıya gelmiş. Kapıcı içeri almamış ve hastalanıp yattığımı söylemişler. Benim tarafımdan bir de mektup vermiş kendisine ama benim yazımla değil tabii ki, önlem alma huyumu bilirsiniz. Şövalye açmış mektubu ve Victoire’ın yazısıyla şunları okumuş: “Tam dokuzda, bulvarda, kafelerin önünde.” Anılan yere gitmiş, orada karşısına tanımadığı bir uşak çıkmış; tanımadığı değil, tanıyamadığı bir uşak: Bizim Victoire tabii gene. Uşak, kendisine, “Arabanızı gönderin ve beni izleyin” diyor. Masallarda rastlanacak türden bu yürüyüş, onu kızdırdıkça kızdırıyor. Daha iyi böylesi! Kızmaktan zarar gelmez. Eve varıyor sonunda. Âşığın başına ummadığı bir nimet konsun da, büyülenmiş gibi olmasın, mümkün mü böyle bir şey? Şaşkınlığı geçsin de kendine gelebilsin diye bir süre bahçede, ağaçların altında dolaştık, sonra içeri götürdüm onu. Önce iki kişilik bir sofra gördü. Yatağın da hazır olduğunu gördü bu arada. Eksiksiz biçimde donattığım küçük salona geçtik. Yarı kurnazlık, yarı duygusallık içinde beline sarıldım, dizlerine kapandım, “Canım benim!” dedim, “Senin bu anı birdenbire tadabilmen için yanlış davrandım, öfkeli gözükerek üzdüm seni. Böyle davranmamam gerekirdi, içimden geçenleri senden bir an bile gizleyememem gerekirdi. Bağışla beni, göreceksin aşkım her şeyi unutturacak sana!” Bu duygulu sözlerin onu nasıl etkilediğini tahmin edersiniz. Mutlu Şövalye ayağa kaldırdı beni. Bağışlanmam da, bir gün sizinle olan ilişkimizi ebediyen kesme kararını neşe içinde mühürlediğimiz o sedirde mühürlendi.</p>

  <p class="normal">Altı saat birlikte olacağımızdan, bu süreyi, bütünüyle tadını çıkararak geçirmek istiyordum. Bu nedenle ateşle üstüme atılmalarını engelleyip, şefkatli tavrımdan sonra naza ve işveye başladım. Kendimi beğendirip sevdirmek için çok fazla çaba harcadığımı ve kendimden o kadar hoşnut olduğumu hiç anımsamıyorum. Yemekten sonra bir çocuklaştım, bir akıllı oldum, bir deli dolu, bir duygusal oldum; hoppalaştığım da oldu. O sanki hareme çekilmiş, dolaşan bir sultan, ben de sultanın bütün gözdeleriydim. Onun durmaksızın yinelenen aşkını karşılayan hep aynı kadındı ama o kadın her seferinde bambaşka bir sevgili oluyordu.</p>

  <p class="normal">Nihayet şafak söktü, ayrılma zamanı geldi. Kesinlikle ayrılmak istemediğini, daha da kalabileceğini söylüyor ve de kanıtlamaya çalışıyordu bunu. Ne var ki ayrılmaya da ihtiyacı olduğu belliydi. Dışarı çıkıp vedalaştığımız sırada o mutluluk yuvasının anahtarını çekip, eline verdim ve “Burayı yalnız sizin için aldım. Buranın efendisi, sahibi siz olmalısınız, bir tapınak, başrahibe her zaman açık olmalıdır” dedim. İnsanın böyle küçük bir evi olması kesinlikle kuşku uyandırır. Şövalyenin de aklına bir şeyler gelebilirdi ve işte ben de o kurnazlığımla bunu engellemek istedim. Onu iyi tanırım. Evden, benden başkası için yararlanmaz, ben de, canım çekince, onsuz gitmek istesem, başka anahtarım var tabii ki, değil mi! Oraya tekrar gitmek için bir gün saptayalım, diyordu ama şimdilik çok seviyorum onu. Kısa sürede yıpranmasını istemem. İnsan birkaç gün içinde ayrılmak istedikleriyle aşırılıklar yapabilir ama ötekilerle olmaz bu. O bilmiyor bunu ve şükretsin ki ben ikimiz için biliyorum.</p>

  <p class="normal">Saat sabahın üç buçuğu, şimdi fark ettim bunu. Kısa yazayım demiştim, bir cilt doldurmuşum. İnsan bir dostuna içini dökünce, ona güvenip açılınca, doyamıyor böyle işte. Benim de sizi herkesten çok sevmemin nedeni bu değil mi? Ama doğrusunu söylemek gerekirse, Şövalyeden daha çok hoşlanıyorum.</p>

  <p class="normal" p="sagnormal"><span class="ideitalik">12 Ağustos 17</span>**</p>

  <h2 class="h2baslik" id="calibre_toc_20">ON BİRİNCİ MEKTUP</h2>

  <p class="ortayazi"><span class="idebold">Madam de Tourvel’den Madam de Volanges’a</span></p>

  <p class="normal">O zehir zemberek mektubunuz beni çok korkutacaktı doğrusu Madam ama Allah’tan, çevreme bakıyorum da endişelenmek için bir neden görmüyorum. İçim rahat. Mösyö de Valmont herhalde bütün kadınlar için felaket biriymiş ama bu şatoya girmeden önce öldürücü silahlarını bırakmış anlaşılan. Kötülük falan düşünmek şöyle dursun, kendisini satmaya kalkıştığı da yok öyle. Dost, düşman herkes, zarif biri olduğunu söylerdi. Burada pek öyle olduğu söylenemez, kendi halinde biri. Bu mucize kır havasının bir sonucu büyük olasılıkla. Size şunu kesinlikle söyleyebilirim ki, sürekli benimle birlikte olduğu, benimle birlikte olmaktan hoşlanır gibi gözüktüğü halde, aşka benzer tek bir söz çıkmış değil ağzından. Bütün erkeklerin, bu sözlerin dillerine yakışmadığı erkeklerin bile kadınlara söyledikleri bazı sözler vardır ve ben Mösyö de Valmont’un ağzından onları da duymadım. Günümüzde kadınların, çevrelerindeki erkekleri durdurabilmek için kendilerini biraz uzakta tutmaları gerekiyor. O, insanı böyle bir şeye de zorlamıyor doğrusu. Konuştuğu insanları neşelendiriyor ama bundan yararlanmaya kalkışmıyor. Övgü sözleri söylüyor ama bunları söylerken o kadar ince davranıyor ki, dünyanın en alçakgönüllü insanı bile hoşlanabilir onun övgüsünden. Yani bir erkek kardeşim olsaydı, ben Mösyö de Valmont’u burada nasıl görüyorsam onun da öyle olmasını isterdim. Belki birçok kadın, onun kendilerine daha tatlı aşk sözleri söyleyen biri olmasını isterdi, beni anlayıp onlar gibi görmediği için minnet duyuyorum kendisine.</p>

  <p class="normal">Benim anlattıklarım sizin anlattıklarınızdan çok farklı hiç kuşkusuz ve her ikisi de doğru olabilir bunların, belki bir zamanlar öyleydi de şimdi değişmiştir. O da zaten çok günah işlemiş olduğunu saklamıyor. Kimbilir daha neleri yüklemişlerdir ona. Ama ben erkekler arasında, namuslu kadınlardan bu kadar saygıyla söz eden birine çok az rastladım. Kendinden geçiyor sanki. Bu tavrının yalan olmadığını hiç değilse siz de söylüyorsunuz. Madam de Merteuil için söyledikleri de bunu kanıtlar. Bize çok söz ediyor ondan ve her seferinde de o kadar övüyor, öylesine gerçek bir sadakat gösteriyor ki, mektubunuzu alıncaya kadar, aralarında dostluk dediği şeyin aslında aşk olduğunu sanmıştım ben. Bu kadar düşüncesizce bir yargıya vardığım için çok utanıyorum. Büyük bir kusur işledim, çünkü o duygunun yalnızca dostluk olduğunu kendi de uzun uzun anlatmıştı defalarca. Açıkça söyleyeyim ki, onun içtenlikle anlattığı şeyleri ben incelik diye dinliyordum. Bence Madam de Merteuil gibi saygıdeğer bir hanımefendiye bu kadar sürekli bir dostluk besleyebilen biri uslanmaz bir ahlâksız olamaz. Burada akıllı uslu oturması, belki de sizin tahmin ettiğiniz gibi, buralarda bir kötülük yapmayı düşündüğü içindir! İnsanın içinden neler geçirdiğini Tanrı bilir ancak! Ama dışarı çıkmıyor pek, yalnız sabahları çıkıyor, o da av içinmiş. Doğrusu çok fazla av getiremiyor. Acemi olduğunu söylüyor avcılıkta. Ayrıca dışarıda ne yaptığını niye merak edecekmişim ben? Öğrenmek istesem bile, ya sizin düşündüklerinizi kabul etmeme ya da benim düşündüklerimi size kabul ettirmeme fazladan bir sebep bulunsun diye isterim bunu.</p>

  <p class="normal">Siz Mösyö de Valmont’un burada uzun süre kalmayıp, gitmesi için gayret göstermemi istiyorsunuz. Halasına, yeğenini yanında barındırmamasını söylemeye cesaret etmem kolay değil çünkü çok seviyor yeğenini. Ama size söz veriyorum, böyle bir şeye ihtiyacım olduğundan değil, sırf sizin emrinizi yerine getirmek için bir yolunu bulup ya halasına ya kendisine söyleyeceğim bunu. Bana gelince, Mösyö de Tourvel’e, kendisi dönünceye kadar burada kalacağımı söylemiştim, hafiflik edip düşüncemi değiştirmeme anlam veremezse haklı olur. Bu nedenle kesinlikle gidemem ben.</p>

  <p class="normal">Ayrıntılı açıklamalarla rahatsız ettim sizi Madam. Ancak Mösyö de Valmont’un lehinde tanıklık etmek bir vicdan borcuydu benim için. Sizin kendisi hakkındaki yargılarınız çok ağır. Öğütlerinize minnettarım gene de, bunların dostluğunuzdan kaynaklandığını biliyorum. Hanım kızınızın düğününün gecikmesi dolayısıyla söylediğiniz övücü sözler de dostluğunuzun başka bir belirtisi. İçten teşekkürlerimi sunuyorum. Düğünde bulunmak büyük zevk olacaktır benim için. Böyle bir zevki ancak Matmazel de Volanges’ın evlenip, mutlu olduğu haberine feda edebilirdim. Allah onu, düğününden sonra da siz annesinin yanında olduğu kadar mutlu etsin... Ben de kızınızla birlikte beni size bağlayan şefkat ve saygı duygularını paylaşıyorum ve bu duygularımın gerçekliğine inanma lütfunu esirgememenizi diliyorum.</p>

  <p class="normal" p="sagnormal"><span class="ideitalik">13 Ağustos 17</span>**</p>

  <h2 class="h2baslik" id="calibre_toc_21">ON İKİNCİ MEKTUP</h2>

  <p class="ortayazi"><span class="idebold">Cécile de Volanges’dan Markiz de Merteuil’e</span></p>

  <p class="normal">Annem rahatsız Madam. Dışarı çıkamayacak kesinlikle ve benim de yanında olmam gerekiyor. Bu nedenle sizinle birlikte operaya gitme onurundan yoksun kalacağım. Gösteriyi izleyemeyeceğim için değil, sizinle birlikte olamayacağıma üzülüyorum efendim. İnanın öyle. Sizi çok seviyorum! Sayın Şövalye Danceny’ye söyler misiniz lütfen, bana sözünü ettiği dergiyi bulamadım, yarın kendisi getirirse çok mutlu olacağım. Bugün gelirse, evde olmadığımızı söyleyecekler, çünkü annem kimseyle görüşmek istemiyor. Yarın iyileşir umarım.</p>

  <p class="normal" p="sagnormal"><span class="ideitalik">13 Ağustos 17</span>**</p>

  <h2 class="h2baslik" id="calibre_toc_22">ON ÜÇÜNCÜ MEKTUP</h2>

  <p class="ortayazi"><span class="idebold">Markiz de Merteuil’den Cécile Volanges’a</span></p>

  <p class="normal">Sizi görme mutluluğundan yoksun kaldığıma ve beni böyle yoksun kılan nedene de çok üzüldüm güzelim. Yakın zamanda bir fırsat çıkar umarım. Yazdıklarınızı Şövalye Danceny’ye söylerim. O da çok üzülecektir hiç kuşkusuz annenizin hastalığına. Anneniz lütfedip yarın kabul ederse, gelir kendisiyle ahbaplık ederim, ikimiz bir olur Şövalye de Belleroche’a<sup class="calibre2"><a href="../Text/tehlikeliilisiler_split_021.html#footnote-1206-10" id="footnote-1206-10-backlink">[10]</a></sup> piket’te saldırırız bir güzel. Bir yandan paralarını alır, bir yandan da o sevimli öğretmenimizin müziğini dinleriz. Ben rica ederim kendisinden. Anneniz ve siz bir sakınca görmezseniz, ben her iki Şövalyeyi de bulur getiririm. Sevgili Madam de Volanges’ıma selamlar. Yanaklarınızdan çok çok öperim.</p>

  <p class="normal" p="sagnormal"><span class="ideitalik">13 Ağustos 17</span>**</p>

  <h2 class="h2baslik" id="calibre_toc_23">ON DÖRDÜNCÜ MEKTUP</h2>

  <p class="ortayazi"><span class="idebold">Cécile Volenges’dan Sophie Carnay’ye</span></p>

  <p class="normal">Dün yazamadım sana sevgili Sophie’ciğim ama eğlencede olduğumdan yazmadığımı sanma sakın. Kesinlikle değil. Annem hastalandı ve bütün gün yanında kalmak zorundaydım. Akşam odama çekildiğimde de üzüntümden bir şey yapacak halim yoktu. Şükür bitirebildim bu günü deyip, soyundum ve yattım. Bu kadar uzun bir gün geçirdiğimi hatırlamıyorum. Aslında severim annemi ama böyle oldu işte, ne yapayım! Madam de Merteuil’le operaya gidecektik. Şövalye de gelecekti. Bildiğin gibi o ikisini seviyorum ben en çok. Zamanı geldiğinde dayanamadım, kötü hissettim kendimi! Her şey batıyordu sanki, sonunda kendimi tutamadım ve ağladım. Allah’tan annem yatmıştı da görmedi beni. Eminim Şövalye Danceny de üzülmüştür ama o gösteride ve kalabalık içinde eğlenmiştir, benim gibi değil o.</p>

  <p class="normal">Annem bugün daha iyi çok şükür. Madam de Merteuil de Şövalye’yle birini daha alıp gelecek. Ama Madam de Merteuil de hep geç gelir. O kadar uzun süre yalnız kalınca sıkılıyor insan. Saat daha on bir. Doğrusu benim de biraz arp çalmam gerekiyor. Sonra giyinmem de epey zaman alır, bugün saçlarımın da güzel görünmesini istiyorum. Mére Perpétue haklıymış, insan toplum içine karıştı mı, giyim kuşam hevesi geliyor. Son birkaç gündür, güzellik hevesi titretiyor beni. Eskiden güzel sanırdım kendimi ama baktım da o kadar güzel değilim. Sözgelimi Madam de Merteuil’e bakıyorum, bütün erkekler onu benden daha güzel buluyor. Beni sevdiği için, pek o kadar kızmıyorum ona; ayrıca onun söylediğine göre Şövalye Danceny beni daha çok beğeniyormuş. Ne iyi kadın, kendisi söyledi bana, üstelik çok da sevinmiş gibiydi. Anlayamıyorum ben bunu. Belki beni çok sevdiğindendir. Ya Şövalye Danceny? Beni beğenmesi pek mutlu etti beni, bence insan ona bakarsa güzelleşir. Hep bakmak istiyorum ama göz göze geleceğiz diye de ödüm kopuyor. Ne zaman göz göze gelsek tuhaf oluyorum, hüzünleniyorum sanki, ama olsun.</p>

  <p class="normal">Allahaısmarladık benim sevgili dostum. Ben şimdi tuvalet masasına oturuyorum. Her zamanki gibi çok seviyorum sizi.</p>

  <p class="normal" p="sagnormal"><span class="ideitalik">Paris, 14 Ağustos 17</span>**</p>

  <h2 class="h2baslik" id="calibre_toc_24">ON BEŞİNCİ MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Bu kederli anlarımda yalnız bırakmadınız beni, sizin gibi onurlu bir insandan beklenen de budur zaten. Burada geçen aşırı rahat yaşamın tatsız tuzsuz, monoton bir biçimde sürmesi çok yorucu oluyor. Mektubunuzu, yaşadığınız o güzel günün öyküsünü okurken, bir bahane bulsam da, oraya yanına uçsam ve benim için Şövalye’nize bir vefasızlık etmenizi istesem diye düşünüp içim titredi kaç kez. Şövalye o eriştiği mutluluğa değer mi acaba? Onu kıskanıyorum biliyor musunuz? Bizim ilişkimiz ebediyen mi kesildi? Öyle şey olur mu? Bozuyorum yeminimi, o yemini ederken kendimde değilmişim ben. Öyle yeminleri tutacak olsak, değer miyiz onları etmeye? O Şövalye’nin mutluluğu beni öfkelendirmesin diyorum hep ama olmuyor, yapamıyorum ve bir gün kollarınızın arasına girsem de öcümü alabilsem, diye düşünüyorum hep! Benim erişemediğim bir mutluluğu o adamın zahmetsizce, hiçbir çaba harcamadan, yalnızca kendisini içgüdüsüne bırakarak elde ettiğini düşündükçe fena oluyorum, niye saklayayım bunu! Bulandıracağım onun mutluluğunu. Söz veriyorsunuz bana değil mi? Bulandıracağım bu mutluluğu. Sizin de gücünüze gitmiyor mu bu? Siz çaba harcayıp onu aldatayım diyorsunuz, o sizden daha mutlu oluveriyor. Siz onu zincirlerinize bağlanmış sanıyorsunuz ama asıl siz bağlanmışsınız onun zincirlerine. O rahat rahat uyuyor ve siz sürekli onun rahatını düşünüyorsunuz. Kölesi bile olsanız ancak bu kadarını yapardınız.</p>

  <p class="normal">Doğrusunu söyleyeyim benim sevgili dostum, siz öyle birkaç kişiyi birden idare ettiğiniz zaman hiçbir kıskançlık duymuyorum. Sizin o âşıklarınızı, benim de bir zamanlar tek başıma saltanat sürdüğüm ülkeyi hep birlikte koruyamayan İskender’in mirasçıları gibi görüyorum. Ama kendinizi bunlardan birine tam olarak verirseniz! Dünyada benim kadar mutlu bir adam daha olsun! İşte buna dayanamam! İşte buna katlanamam! Ya beni de alın ya da bir başkasını daha bulun ki, bir kapris yüzünden aramızdaki dostluğun ardından döneklik etmiş olmayasınız.</p>

  <p class="normal">Aşk yüzünden çektiklerim yetti artık elbette. Gördüğünüz gibi dediklerinizi kabul edip suçumu itiraf ediyorum. Gerçekten bir insanın istediğini elde etmeden yaşayamaması, bütün zamanını, zevklerini, yaşamını bu uğurda feda etmesi âşık olmak demekse, ben gerçekten âşık olmuşum demektir. Ama hiç gelişme kaydedemedim. Size anlatılabilecek yeni bir şey bile yok, yalnızca beni çok düşündüren bir şey öğrendim: Korksam mı, umutlansam mı, bilemiyorum.</p>

  <p class="normal">Siz benim yanımdaki oğlanı tanırsınız, tam bir entrika hazinesi kerata! Ve tıpkı oyunlardaki o uşaklar! Ona ne gibi emirler verdiğimi söylemeye gerek yok. Hizmetçi kızı ayartacak ve insanları çileden çıkaracaktı. Düzenbaz, benden daha talihliy-miş, başardı bile işi. Madam de Tourvel’in, adamlarından birine benim neler yaptığımı öğrenmesi, sabahleyin dolaşmaya çıktığımda, fark ettirmeden peşime düşmesi için emir verdiğini haber almış. Amacı nedir acaba? Ah şu kadınlar! En sıradan, en mütevazı bir kadın bile, biz erkeklerin pek cesaret edemeyeceği işlere kalkışır. Pes. Ama bu dişi kurnazlığının öcünü almayı düşünmeden önce bundan nasıl bir yararım olacağını araştırmalıyım. Kuşku uyandıran o sabah gezintilerinin bir nedeni yoktu şimdiye kadar ama artık olması gerekiyor. Bütün dikkatimi bu işe versem, değer doğrusu. Bana izin, düşüneyim biraz bu konuda.</p>

  <p class="normal" p="sagnormal"><span class="ideitalik">Hep... Şatosundan, 15 Ağustos 17</span>**</p>

  <h2 class="h2baslik" id="calibre_toc_25">ON ALTINCI MEKTUP</h2>

  <p class="ortayazi"><span class="idebold">Cécile Volanges’dan Sophie Carnay’ye</span></p>

  <p class="normal">Anlatacak çok şey var sana Sophie’ciğim! Anlatmasam daha iyi olur belki ama elimde değil, yapamam, mutlaka birine içimi dökmem gerekiyor. Şövalye Danceny. Kafam o kadar karışık ki, anlatamam. Nereden başlayacağımı bilemiyorum. Hani Şövalye Danceny ve Madam de Merteuil anneme geldi, güzel bir akşam geçirdik, diye yazmıştım ya<sup class="calibre2"><a href="../Text/tehlikeliilisiler_split_022.html#footnote-1206-11" id="footnote-1206-11-backlink">[11]</a></sup>, işte o mektuptan sonra sana bir daha sözünü açmamıştım onun, kimseye açmak istemiyordum da ondan. Ama aslında hep düşünüyordum. O günden sonra mahzun biri olup çıktı, hem de öylesine mahzunlaştı ki, dokundu bana bu durum. Nedenini sorduğumda, “Yok öyle bir şey” diyordu ama bir şey olduğu da çok açıktı. Dün, her zamankinden daha düşünceli olduğunu fark ettim. Gene de ince bir davranış gösterdi ve benimle birlikte şarkı söyledi ama ne zaman göz göze gelsek içim parçalanıyordu. Müzik faslı bitince arpımı alıp kutusuna koydu, anahtarı getirdi, akşam yalnız kaldığımda çalmamı istedi. Doğrusunu söylemem gerekirse, benim aklıma bir şey gelmemişti ve çalgı çalmak da istemiyordum ama o kadar ısrar etti ki, “olur” dedim sonunda. Meğer bir nedeni varmış bunun! Odama çekilip hizmetçimi gönderdikten sonra arpımı çıkarıyordum ki ne göreyim? Tellerin arasına bir mektup iliştirilmiş. Mektup katlanmış ama mühürlenmemiş. Ondan bana bir mektup. Bir bilsen neler söylüyor bana. Mektubunu okuduğumdan beri o kadar mutluyum ki, başka bir şey düşünemiyorum. Üst üste tam dört kez okudum ve masamın çekmecesine sakladım. Ezberlemiştim artık bu mektubu. Yattıktan sonra o kadar çok tekrar ettim ki, uyku girmez oldu gözüme. Gözlerimi kapar kapamaz onu görüyordum. Biraz önce okuduğum şeyleri gelip bir de kendi ağzından söylüyordu sanki. Çok geç bir saatte uykuya dalabildim ve pek erken bir saatte uyanınca da hemen tekrar aldım mektubu ve rahat rahat bir daha okudum. Yatağıma aldım, öptüm, defalarca öptüm. Böyle bir mektubu öpmem doğru değil belki ama tutamadım kendimi.</p>

  <p class="normal">Şimdi sevgili dostum, keyfim yerinde ama bir yandan da dertliyim. O mektuba karşılık vermemek gerek kesinlikle. Biliyorum hiç doğru olmaz böyle bir şey ama o istiyor. Yanıt vermesem gene üzülecek. Durumu yürekler acısı! Ne diyorsun? Ne yapayım? Ama sen de nereden bileceksin ki ne yapacağımı! Madam de Merteuil’e danışayım diyorum, sever beni o. Ben onu teselli etmek istiyorum ama bu arada kötü bir şey yapmış olmak da istemem. Bizden hep merhametli olmamız istenir! Ama bu merhamet konusunda bir erkek söz konusu olunca gereğini yapmamıza izin vermezler! Bu da yanlış. Kadınlar bizim gibi insanlar da, erkekler değil mi? Bize daha da yakınlar belki çünkü bir kadının babası olduğu gibi anası da var, kızkardeşi varsa erkek kardeşi de var ama kocasına karşılık bir kadın yok. Bir de yanlış bir şey yapıp Mösyö Danceny’yi gücendirmekten korkuyorum. Ya beni kötü bir insan olarak tanırsa! Hiç istemem bunu. Onu üzüntülü göreyim, daha iyi. Daha zamanım var zaten. O dün yazdı diye benim de hemen bugün yanıt vermem gerekmez ki. Bu akşam Madam de Merteuil’ü görür, bir cesaret gösterip her şeyi anlatırım kendisine. Madam de Merteuil ne derse onu yaparım, yanlış mı davrandım acaba diye bir kaygım olmaz. Belki Madam de Merteuil de fazla üzülmemesi için kısa bir yanıt yazmamı ister. O kadar üzülüyorum ki!</p>

  <p class="normal">Allahaısmarladık dostum. Düşüncelerini yaz bana lütfen.</p>

  <p class="normal" p="sagnormal"><span class="ideitalik">19 Ağustos 17</span>**</p>

  <h2 class="h2baslik" id="calibre_toc_26">ON YEDİNCİ MEKTUP</h2>

  <p class="ortayazi"><span class="idebold">Şövalye Danceny’den Cécile Volanges’a</span></p>

  <p class="normal">Matmazel, size mektup yazmak benim için bir mutluluk mudur, ihtiyaç mı olmuştur, bilemiyorum. Her hal ve durumda önce size yalvarıyorum: Size duygularımı bildirmeye cesaret edebilmem için beni bağışlayıcı bir tavır içinde olmanız gerekiyor, buna ihtiyacım var. Amacım yalnızca duygularımın masumiyetini tanıtlamak olsaydı, bağışlamanızı dilemezdim. Ben yalnızca ve yalnızca size kendi eserinizi gösteriyorum. Size şimdi söyleyeceklerimi, bakışlarım, duraksamalarım, davranışlarım, hatta belki suskunluğum ne zamandır zaten anlatmadı mı? Doğmasına kendinizin neden olduğu bir duyguya niçin kızacakmışsınız? Sizden geldiğine göre size sunulmaya değerdir elbette. Bu duygu benim ruhum kadar ateşliyse, sizin ruhunuz kadar da temizdir. O güzel yüzünüze, insanın içini fetheden zekânıza, büyüleyici çekiciliğinize, o eşsiz erdeminizin değerini bir kat daha yücelten ve gene zekânız gibi insanın içine işleyen temiz kalbinize hayran olmak suç mudur? Değildir tabii ki ama insan suçlu olmadan da mutsuz olabilir. Ayaklarınıza serdiğim bu kalbi reddederseniz benim kaderim de mutsuzluk olacaktır. Ben kalbimi ilk kez sunuyorum. Siz olmasaydınız ben gene mutluluğa kavuşabilirdim demiyorum, siz olmadan mutluluk mümkün müdür? Ancak mutluluğun ne olduğunu bilmezdim ve rahat ederdim. Sizi gördüm, rahatım huzurum gitti, mutluluğu bulacağım da belli değil. Benim hüzünlü oluşum sizi hayrete düşürüyor ve bunun nedenini soruyorsunuz. Hatta bu durum sizi üzüyormuş gibi geldi bana. Ah! Bir tek söz, söyleyeceğiniz bir tek söz bana mutluluk getirebilirdi. Ama söylemeden önce iyi düşünün de gene bu sözcük beni sonsuz mutsuzluk zincirine vurmasın! Kaderim sizin elinizde, verin kararınızı. Ben ya sizin yüzünüzden ölene dek mutlu ya da sizin yüzünüzden ölene dek mutsuz olacağım. Böylesine önemli bir meseleyi, sizinkilerden daha kutsal hangi ellere bırakabilirim?</p>

  <p class="normal">Başlarken bağışlamanızı istedim, bitirirken de aynı şeyi isteyeceğim. Beni dinlemenizi rica etmiştim, daha öteye gidip yanıt vermeniz için yalvaracağım. Benden bu yanıtı esirgerseniz, bana kızdığınızı, size saygıda kusur ettiğimi sandığınız anlamına gelecektir bu, oysa kalbim tanıklık eder ki size saygım da sevgim kadar büyüktür.</p>

  <p class="normal"><span class="ideitalik">Not:</span> Yanıt vermek lütfunda bulunursanız siz de benim bu mektubun size ulaşması için yararlandığım yoldan yararlanabilirsiniz. Bu yolun hem rahat hem güvenli olduğunu sanıyorum.</p>

  <p class="normal" p="sagnormal"><span class="ideitalik">18 Ağustos 17</span>**</p>

  <h2 class="h2baslik" id="calibre_toc_27">ON SEKİZİNCİ MEKTUP</h2>

  <p class="ortayazi"><span class="idebold">Cécile Volanges’dan Sophie Carnay’ye</span></p>

  <p class="normal">Demek Sophie’ciğim, daha şimdiden ayıplıyorsun benim yapacağımı! Benim içim içimi yiyor zaten, bu yetmiyormuş gibi bir de sen artırıyorsun huzursuzluğumu. “Yanıt vermenin doğru olmayacağı apaçık ortada!” diyorsun. Senin için bunları söylemek çok kolay belki ama işin aslını bilmiyorsun ki! Burada olsan, görürdün. Biliyorum ki benim yerimde olsan benim gibi davranırdın. Evet, haklısın, genellikle böyle mektupları yanıtlamamak gerekir ama benim durumuma düşmüş başka kimse tanımıyorum ki!</p>

  <p class="normal">Ayrıca tek başıma karar vermek zorundayım. Dün akşam Madam de Merteuil’e danışayım diyordum, gelmedi. Sanki herkes beni üzmek için el ele vermiş! Onu tanımama aracı olan Madam de Merteuil’dür. Kendisini hep onun yanında gördüm, hep onun yanında konuştuk. Bu yüzden Madam de Merteuil’e kızgın olduğumu sanma sakın ama en zor zamanımda yanımda bulunmuyor. Ah, acınacak durumdayım.</p>

  <p class="normal">Dün gene kalkıp gelmiş! Çok tuhaf oldum, yüzüne bakmaya cesaret edemedim. Annem yanımızda olduğundan konuşmaya cesaret edemiyordu. Benden karşılık alamayınca kim bilir ne kadar üzülecek diye düşünüyor, ne yapacağımı bilemiyordum. Biraz sonra, “Arpınızı getirmemi ister misiniz?” diye sordu. Kalbim çarpıyordu, yalnızca “olur” diyebildim ve başka bir şey söyleyemedim. Döndüğünde daha da kötü hissetim kendimi. Yüzüne kaçamak bir bakış attım. O bakmıyordu bana ama halini görsen hasta sanırdın. Çok dokundu bana durumu. Arpı akort etti ve bana verirken, “Ah! Matmazel!” dedi, işte bu kadar. Ama bu iki sözcüğü söylerken çıkardığı ses yüreğimi sızlattı. Bilinçsizce çalmaya başladım. Annem, “Şarkı söylemiyor musunuz?” diye sordu. O, bugün pek keyfim yok, diyerek özür diledi. Ben ne bahane edecektim? Çaresiz söylemem gerekiyordu. Ah hiç sesim olmasaydı keşke! Mahsus bilmediğim bir hava seçtim çünkü hiç bir şarkıyı doğru dürüst söyleyemeyeceğimin farkındaydım. Annem bir şeylerden kuşkulanabilirdi sonra. Allah’tan bir misafir geldi ve ben araba sesini duyar duymaz hemen kestim şarkıyı, arpı tekrar yerine götürmesini rica ettim. Kendisi de gider diye çok korkuyordum ama dönüp geldi.</p>

  <p class="normal">Annemle misafir konuşurlarken ben de ona bakayım bir, dedim. Göz göze geldik. Nasıl çevirecektim başımı? Gözünden yaşlar boşandığını gördüm. Ağladığını bana göstermemek için başını çevirdi. İşte o zaman dayanamadım, ben de ağlayacaktım. Dışarı çıktım ve küçük bir kâğıt parçasına kurşun kalemle, “Öyle üzgün durmayın, rica ederim, söz veriyorum, mektubunuzu yanıtlayacağım” diye yazdım. Buna da mı kabahat diyeceksin peki? Elimde değildi zaten başka türlüsü. Ben de, onun gibi kâğıdı arpın tellerine iliştirdim, sonra salona döndüm. Misafir kadın gitsin artık diyordum içimden. Bereket versin oturmaya gelmemiş, az sonra kalktı. O gider gitmez ben gene arp çalmak istediğimi söyledim ve “Getirin lütfen” diye rica ettim. Aklına bir şey gelmediğini anladım halinden. Ama döndüğünde müthiş sevinçliydi. Karşımda arpımı yerleştirirken anneme fark ettirmeden elimi tuttu, sıktı. Ama nasıl bir sıkış! Öyle bir an, işte o kadar; nasıl mutlu olduğumu anlatamam, gene de çektim elimi, yani bir kabahat sayılmaması gerekir bunun.</p>

  <p class="normal">Görüyorsun ki sevgili dostum, şimdi ona mektup yazmadan edemem. Söz verdim bir kere. Ayrıca niçin üzeyim onu? Kaldı ki ben daha çok üzülüyorum. İşin içinde bir kötülük olsa yazmazdım tabii ki. Ama bir mektup yazmakta ne gibi bir kötülük olabilir? Hele hele biri üzülmesin diye yazılan bir mektupta! Şimdi asıl, mektubu iyi yazamayacağım diye üzülüyorum ben ama bende bir suç olmadığını anlar, ayrıca benden mektup alınca kusura bakmaz, mutlu olur, öyle değil mi?</p>

  <p class="normal">Allahaısmarladık sevgili dostum. Yanlış davranıyorsam söyle ama hiç sanmıyorum bir yanlışlık yaptığımı. Mektubumu yazacağım saat yaklaştıkça heyecanım artıyor, anlatılacak gibi değil. Ama yazmak gerekiyor, söz verdim. Allahaısmarladık.</p>

  <p class="normal" p="sagnormal"><span class="ideitalik">20 Ağustos 17</span>**</p>

  <h2 class="h2baslik" id="calibre_toc_28">ON DOKUZUNCU MEKTUP</h2>

  <p class="ortayazi"><span class="idebold">Cécile Volanges’dan Şövalye Danceny’ye</span></p>

  <p class="normal">Dün sizi kederli gördüm ve bu yüzden o kadar üzüldüm ki dayanamadım ve bana yazdığınız mektubu yanıtlayacağıma söz verdim. Bugün yaptığımın doğru olmadığını anlıyorum ama söz verdim bir kere ve sözümde durmamış olmak istemem. Bunu size olan dostluğumun bir kanıtı olarak kabul etmelisiniz. Dostluğumu bildiğinize göre umarım bundan sonra size gene mektup yazmamı istemezsiniz. Ayrıca umarım, size mektup yazdığımı da kimseye söylemezsiniz, ayıplarlar sonra beni ve üzülürüm buna. Özellikle de sizin bu mektup yüzünden hakkımda kötü şeyler düşünmenizi hiç istemem. En çok da bu üzer beni.</p>

  <p class="normal">İnanın, sizden başka birinin hatırını sayıp yanıt vermezdim böyle. Siz de lütfen benim hatırım için artık üzülmeyin öyle, sizi görmekten duyduğum mutluluk yarım kalıyor. Gördüğünüz gibi Mösyö tam bir içtenlikle yazıyorum size. Dostluğumuzun hep böyle sürmesini arzu ederim ama rica ediyorum bir daha mektup göndermeyin bana...</p>

  <p class="normal">Onur duyduğum,</p>

  <p class="normal" p="sagnormal"><span class="ideitalik">Cécile Volanges 20 Ağustos 17</span>**</p>

  <h2 class="h2baslik" id="calibre_toc_29">YİRMİNCİ MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a</span></p>

  <p class="normal">Siz ne hinoğlu hinsiniz! Alay etmemden korktuğunuz için yaltaklanıyorsunuz, değil mi? Hadi hadi, acıdım gene size! Öyle diller döküyorsunuz ki, Başkan’ın eşinin dizinin dibinde uslu uslu oturmanızı bağışlıyorum, çaresiz. Ama söylediklerinizi benim Şövalye’nin de hoş karşılayacağını sanmam. Sözleşmeyi yenilememizi kabul edecek, sizin o delice düşüncelerinizi uygun görecek insanlardan değildir o. Doğrusu çok güldüm ben ve öyle tek başıma gülmek de gücüme gitmedi değil. Siz burada olsaydınız o neşenin sonu nereye varırdı bilmem. Allah’tan yoktunuz burada da, düşünüp kendimi sertlikle donatmaya vaktim oldu. Kesinlikle olmaz demiyorum ama erteliyorum ve hakkım da var buna. Belli olmaz, benim için bir onur sorunu olabilir o iş. İnsan bir kez oynamaya başlarsa nerede duracağını kimse bilemez. Ben sizi yeniden zincirime vurup Başkan’ın eşini unutturacak kadınım. Evet ben, bu değersiz, önemsiz insan ya sizi erdemden uzaklaştırırsam! Ne rezalet olur ama! Böyle bir tehlikeye yol açmak istemiyorsanız, koşullarımı dinleyin.</p>

  <p class="normal">O güzel dindar bayanı ayartır da bana bunun bir kanıtını gösterebilirseniz, ben sizin olurum hemen. Ama siz de bilirsiniz ki böyle önemli işlerde söz önemli değildir, yazılı kanıt gerekir.</p>

  <p class="normal">Şimdiden böyle anlaşabilirsek ikimiz için de hayırlı olur: Her şeyden önce ben bir avuntu olmam, gerçekten bir armağan olurum, övünürüm; öte yandan başarınız sadakatsizlik için bir yol olacağından daha etkili bir hal alır. Haydi mücadele edin de zaferinizin kanıtını getirin bana bir an önce. Bir zamanlar bizim yaman şövalyelerimiz zafer kazandıklarında elde ettikleri parlak ganimetleri sevgililerin ayaklarının altına sererlermiş ya! Çok ciddiyim, namus budalası bir kadın öyle bir andan sonra neler yazabilir, üzerindeki örtüleri kaldırdıktan sonra sözlerini hangi örtülere bürür, çok merak ediyorum. Çok mu fazla değer veriyorum kendime? Onu siz takdir edersiniz artık ama şunu söyleyeyim ki kanılarımı değiştireceğimi sanmayın. Benim sevgili Vikont’um, o zamana kadar ben Şövalye’me sadakatsizlik etmez, onu mutlu etmekle eğlenirsem, biraz üzülseniz de ses çıkarmazsınız buna.</p>

  <p class="normal">Şövalye şükretsin ki ahlâklı kadınmışım, yoksa üzerine öyle bir ortak geliyordu ki! O küçük Volanges yok mu? O işte. Bayılıyorum o çocuğa! İnsanı deli eder. Söylemişti dersiniz, en beğenilen hanımlarımızdan biri olacak o. İç dünyası sürekli gelişiyor ve seyrine doyum olmaz biri oluyor. Danceny’si daha şimdiden çok değerli. Öyle bir tutulmuş ki! Ama kendisi farkında değil. Danceny de sırılsıklam âşık ama çekiniyor ve bir türlü açılamıyor kıza. Bir de kızı görseniz! Bana açılabilmek için çırpınıyor, hele şu son birkaç gündür iyice kıvranıp duruyor. Biraz yardımcı olabilsem pek mutlu olacak. Düşünüyorum da yardımcı olmayı ama daha çocuk, laf gelir bana bu yüzden. Danceny daha açık seçik konuştu ama onunla ilgili olarak kararımı verdim ben. Ne söylerse söylesin, kesinlikle dinlemeyeceğim. Bazen kendi kendime, şu kızı ben elime alsam da yetiştirsem dediğim oluyor. Gercourt’a bir iyiliğim dokunsun istemiz miyim hiç! Zaman da bırakıyor doğrusu bunun için. Korsika’ya gitmiş ve ekime kadar da orada kalacakmış. Bu süreyi gerektiği gibi kullansam da, eline beklediği yüzü gözü açılmamış kız yerine, şöyle tam olgunlaşmış bir kadın versem dediğim oluyor kendi kendime. O adamın aldırmazlığı küstahlık derecesine varıyor neredeyse, rahat rahat uyumaktan hiç çekinmiyor. Kendisinden kötülük görmüş ve henüz öcünü almamış bir kadın bulunduğunu unutuyor mu yoksa? Şimdi şurada olsaydı kız, neler söylemezdim ona. Allahaısmarladık Vikont, iyi akşamlar ve başarılar ama Allah aşkına ilerleme kaydedin biraz. Düşünün bir, siz o kadını elde edemezseniz, ötekiler sizi elde ettikleri için utanırlar.</p>

  <p class="normal" p="sagnormal"><span class="ideitalik">20 Ağustos 17</span>**</p>

  <h2 class="h2baslik" id="calibre_toc_30">YİRMİ BİRİNCİ MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Nihayet benim güzel Markiz’im biraz ilerleme kaydettim, bir adım attım ama ne adım! Sonuna kadar gidemedim ama şaşırırım diye korkum kalmadı, doğru yolda olduğumu anladım. Sonunda aşkımı açıklayabildim. Son derece inatçı bir suskunlukla karşılandım ama aldığım karşılık hiçbir biçimde kuşkuya yer bırakmıyor, övünme payı da çıkarıyorum kendime ayrıca. Öyle birden söylemek olmaz tabii ki, baştan başlayıp sırayla anlatayım.</p>

  <p class="normal">Hatırlayacaksınız, yazmıştım size, beni gözetlemesi için adam takmıştı peşime. Bu terbiyesizlikten herkesin ibret çıkarması için bakın ne yaptım: Bizim sırdaşa çevrede yardıma ihtiyacı olan bir zavallı bulmasını söyledim. Zor bir iş değildi. Dün geldi ve vergi ödeyemeyen bir ailenin bütün eşyasının haczedileceğini haber verdi. O evde genç ya da güzel bir kadın, bir kız bulunursa benden kuşkulanabilirler, diye çekindim ama onu da öğrendim, yokmuş. Her şeyi ayrıntılı biçimde öğrendikten sonra dün akşam yemeğinde, “Ben ava gidiyorum” dedim. Başkan’ın eşi iyi kadın doğrusunu söylemek gerekirse, verdiği emirler yüzünden kesinlikle pişmanlık duymuş, merakını yenmek gücünü gösteremedi ama beni amacımdan vazgeçirmeye çalışma gücünü gösterdi: Hava çok sıcak olacakmış, bir şey vuramazmışım, yorulurmuşum falan filan. Bunları söylerken de gözlerinden, belki benim düşündüğümden de çok şey anlatan gözlerinden okudum ki, bütün o yalan gerekçeleri benim doğru kabul etmemi ve onlara inanmamı bekliyordu. Söylemeye bile gerek yok ki kabul etmedim. Bu kadarla da kalmadı: Avcılık ve avcıları kötüleyen küçük bir taşlamaya da, o melek yüzünü bütün gece kaplayan hafif bir küskünlük bulutuna da aldırmadım, direndim. Bir an bir kuşku düştü içime: “Ya verdiği emirleri şimdi geri alırsa, ne yaparım ben? Kuruntuya kapılıp zarar verirse!” diye düşündüm. Bir kadının merakının ne olduğunu hesaplayamıyordum, boşuna korkmuşum. Bizim oğlanın söyledikleri rahatlattı beni, gönül rahatlığıyla yatıp uyudum.</p>

  <p class="normal">Sabah güneş doğarken kalktım ve yola çıktım. Şatodan daha elli adım kadar uzaklaşmıştım ki, gözetleyici de peşime takılmış geliyor. Av alanına girdim, tarlalar arasından gitmek istediğim köye doğru yöneldim. Sıkıntı veren bir yürüyüştü doğrusu. Arkamdaki adamı zor durumda bırakmaktan başka bir keyfi yoktu bu işin ve adam yoldan ayrılmaya cesaret edemeyerek koşa koşa, benim aldığım mesafenin üç katını alıyordu. Onu yorayım derken ben de kan ter içinde kaldım, bir ağacın dibine oturdum. Ne göreyim? O küstah da yirmi adım ötede bir çalılığın arasına sinip oturmamış mı? Bir ara içimden, “Bir patlatayım şuna!” dedim. Tüfeğimdeki mermi değil saçmadır ama merakın tehlikelerini öğretir ona! Şanslıymış, benim için yararlı, üstelik de gerekli olduğu tam zamanında aklıma geldi ve böylece kurtuldu.</p>

  <p class="normal">Nihayet köye vardım. Bir kalabalık, patırtı gürültü, bağırış, çağırış... Yaklaşıp “Ne oluyor böyle?” diye sordum, anlattılar. Derhal tahsildarı çağırttım. Bir merhamet geldi, bir cömertliğim tuttu, bir asalet gösterisiyle elli altı lirayı attım. Meğer beş kişiyi elli altı lira için perişan etmişler! O küçük iyiliğime karşılık çevremdekiler ne dualar ettiler bilemezsiniz! Aile reisinin gözlerinden minnet duygusu ifadesi yaşlar döküldü. Biraz önce üzüntü içinde çok çirkin gözüken o yaşlı adamın yüzüne öyle bir güzellik verdi ki bu gözyaşları! Ben onu seyrederken biraz ötede daha genç başka bir köylü, bir kadın ve iki çocuğu ellerinden tutmuş, koşarak geldi bana doğru: “Ayaklarına kapanın, Tanrı göndermiş bize!” dedi. Bütün aile bir anda çevremi sarıp ayaklarıma kapandılar neredeyse. İtiraf edeyim ki tuhaf oldum, gözlerim yaşardı ve hiç istememe rağmen tatlı bir duygu kapladı içimi, iyilik etmenin verdiği zevk şaşırttı beni. “Erdemli diye bildiğimiz insanları bu niteliklerini o kadar da hak etmiş değiller mi yoksa!” diye kuşkuya düştüm. Her neyse, o zavallılar benim zevk duymama vesile oldular, ben de bunun karşılığını ödemeyi uygun buldum. Üstümde on altın vardı, onları da verdim. Gene teşekkürler, dualar başladı ama daha önceki kadar acıklı değildi. Asıl, gereksinim duydukları parayı vermem etki yapmıştı. Sonraki, fazladan bir sadakaya karşılık basit bir minnet duygusu ifadesi, bir şaşkınlık duygusundan başka bir şey değildi.</p>

  <p class="normal">O ailenin bitmek bilmez duaları arasında benim durumum, acıklı durumdaki bir oyun kahramanının son sahnedeki durumuna benziyordu. O kalabalık içinde çok insan vardı! Ama asıl önemlisi bizim sadık gözetleyici de vardı. İsteğimi gerçekleştirmiştim. O insanların arasından ayrılıp şatoya döndüm. Her şeyin dökümünü çıkardım, memnunum durumdan. O kadın bu emeklerime değer doğrusu! Boşa gitmez bu gayretlerim. Günün birinde onun nezdinde bir hak iddia edersem ancak bunlarla edebilirim. Böylece borcumu önceden ödemiş oluyorum; artık hiç üzülmeden, keyfimce oynayabilirim onunla.</p>

  <p class="normal">Unutuyordum az daha: Her şeyden bir yararım olsun düşüncesiyle o insanlara da söyledim: Tasarılarımın gerçekleşmesi için Tanrı’ya dua edecekler. Bakın duaları etkili olmaya başladı bile. Şimdi haber geldi, yemek hazırmış. Bu mektubumu dönüşte bitiririm dersem, gecikir. Gerisi artık gelecek postaya. Canım sıkıldı bu işe, çünkü en güzel yanı sonrasıydı. Allahaısmarladık benim güzel dostum. Onu görme zevkinin bir anını çalıyorsunuz benden!</p>

  <p class="normal" p="sagnormal"><span class="ideitalik">20 Ağustos 17</span>**</p>

  <h2 class="h2baslik" id="calibre_toc_31">YİRMİ İKİNCİ MEKTUP</h2>

  <p class="ortayazi"><span class="idebold">Madam de Tourvel’den Madam de Volanges’a</span></p>

  <p class="normal">Bu mektubumda Madam, size Mösyö de Valmont’un bir özelliğini, sizin bana anlattıklarınızla tamamen çelişiyormuş gibi gözüken bir özelliğini anlatmakla hiç kuşkusuz sevindirmiş olurum sizi. Bir insanın oğlunu kötü bilmesi ne kadar üzücüdür! Erdemi sevdirmek için gerekli her şeyi kendilerinde toplamış olduklarını sandığımız kimselerin yaratılışlarında kötülükten başka bir şey olmadığını görmek ne kadar üzer bizi! Siz ki her şeye merhametle bakmaktan yanasınızdır, çok kesin bir yargınızdan dönmeniz için gerekçeler göstermek size bir hizmettir hiç kuşkusuz. Affınıza sığınarak söylemek isterim ki, Mösyö de Valmont’un sizden böyle bir bağış, bir adalet beklemek hakkıdır bence. Neden böyle düşündüğümü de anlatayım size:</p>

  <p class="normal">Sabahleyin erkenden şatodan uzaklaşmaları çevrede bir amacı olduğunu düşündürtebilirdi, nitekim siz de öyle sanmıştınız ama hemen böyle bir kuşkuya düşmekle yanılmışız. Bu sabah gene çıkmıştı. Şanslıymış, daha doğrusu biz şanslıymışız ki bir haksızlıktan kurtulmuş oluyoruz böylelikle. Benim adamlarımdan birinin de o taraflarda bir işi varmış.<sup class="calibre2"><a href="../Text/tehlikeliilisiler_split_023.html#footnote-1206-12" id="footnote-1206-12-backlink">[12]</a></sup> Benim meraklanmam çok ayıptı tabii ki, neyse ki sonu iyi geldi. O adam anlattı: Mösyö de Valmont, köyünde vergi ödemediği için eşyaları satılığa çıkarılan mutsuz bir aile bulup, bu çaresiz insanların borçlarını ödemekle kalmamış, kendilerine de yüklü sayılabilecek para vermiş. Bu erdemli davranışa gözleriyle tanık olan uşağım köylülerin konuşmalarına kulak kabartmış: “Dün köye biri geldi, burada yardıma ihtiyacı olan kim var, diye araştırdı” diye konuşuyorlarmış. Bizim uşak, köylülerin anlattığına göre o uşağın Mösyö de Valmont’un uşağı olduğunu sanıyor. Durum böyle olunca da bu iyilik öyle rastlantısal, gelip geçici bir merhamet duygusundan kaynaklanmıyor. Mösyö de Valmont iyilik yapmaya önceden niyetlenmiş, bu işin bir yolunu aramış, bu amaçla çaba harcamış. İşte bu, en yüce ruhlarda bulunan en yüce erdemdir. Nereden baksanız, rastlantı da olsa, önceden düşünülüp tasarlanmış da olsa, her durumda övgüye değer bir davranış, dinlerken gözlerim doldu. Ayrıca şu da var ve hakkını teslim etmek gerekir ki, kendisi hiçbir şey söylemedi bize bu konuda, tek kelime etmedi. Ben açınca duymazlıktan, bilmezlikten geldi, sonra doğruladı ama önemsiz bir şey gibi göstermek istedi. Tevazu göstermesi yaptığı işin değerini bir kat daha artırıyor.</p>

  <p class="normal">Siz söyleyin şimdi bakalım: Mösyö de Valmont’a iflah olmaz bir ahlâksız denebilir mi? Öyle bir insan olduğu halde bunları yapıyorsa, ahlâklı kimselere ne kalır? İyilik yapmanın verdiği kutsal zevki iyiler gibi kötüler de tadabilir mi acaba? Erdemli bir ailenin bir ahlâksız eliyle yardım görüp şükretmesine Tanrı izin verir mi bakalım? Temiz ağızlardan bir lanetleme için hayır duaları işitmek... Tanrı buna razı olabilir mi? Hayır, olamaz böyle bir şey. Ben inanıyorum ki bir insan sonsuza kadar günahkâr kalamaz, bir gün bu günahlarından arınabilir. Hele hele iyilik yapan insanın erdeme düşman olabileceğine hiç inanmam. İlişkilerin tehlikeli olduğuna dair sayısız örnek var ve Mösyö de Valmont’un adı da belki bu nedenle kötüye çıkmıştır. Bu düşünceyi beğeniyorum ve kabul ediyorum. Mösyö de Valmont’u sizin gözünüzde de aklayabilir belki. Bana göstermek lütfunda bulunduğunuz yakın dostluğun değerini her gün bir kez daha anlıyorum, minnettarınızım.</p>

  <p class="normal"><span class="ideitalik">Not:</span> Madam de Rosemonde’la ben birazdan o namuslu ve mutsuz aileyi görmeye gideceğiz. Mösyö de Valmont gibi zamanında yardımlarına koşamadık ama gene de bir iyilik yapmayı düşünüyoruz. Mösyö de Valmont’u da götürüp, o zavallı insanlara velinimetlerini bir kez daha göstermek istiyoruz Ve bence kendilerine bundan başka edebileceğimiz bir iyilik kalmamış artık.</p>

  <p class="normal" p="sagnormal"><span class="ideitalik">20 Ağustos 17</span>**</p>

  <h2 class="h2baslik" id="calibre_toc_32">YİRMİ ÜÇÜNCÜ MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Köşke dönüşümde kalmıştık, gerisini dinleyin:</p>

  <p class="normal">Bir çırpıda temizlenip, üstümü başımı değiştirdim, salona koştum hemen. Baktım ki sultanım gergef işliyor, papaz da halama gazete okuyordu. Ben de gergefin yanına oturdum. Az sonra, her zamankinden daha tatlı, okşayıcı bakışlardan anlaşıldı ki, uşak üstlendiği görevin sonucunu bildirmiş. Zaten bizim meraklı güzelimiz de gizlice yakaladığı sırrımı uzun süre saklayamadı. Gazete haberlerini kilisede vaaz verir gibi okuyan yaşlı, saygıdeğer papazın sözünü kesmekte hiçbir sakınca görmeden, “Benim de bir haberim var!” dedi ve hemen benim işi anlatmaya başladı. O kadar da doğru anlattı ki hayran kaldım anlatıcının zekâsına. Bütünüyle alçakgönüllü bir tavır takındığımı söylemeye bile gerek yok herhalde ama farkında olmadan sevdiğine övgüler düzen bir kadını kim durdurabilirmiş? Engel olmadım konuşmasına. Sanki bir azize övgüler yağdırıyordu. Ben de tam o sırada, ateşi artan bakışlarının, daha da serbestleşen hareketlerinin, belirgin bir değişiklikle ruhunun heyecanını açığa vuran sesinin aşk konusunda neler vaat ettiğine dikkat ettim ve ne yalan söyleyeyim umutlandım da. O sözünü bitirir bitirmez, Madam de Rosemonde, “Gelin yeğenim, gelin bir sarılayım size” dedi. Ben kucaklamak istesem, o vaazcı dilberin de karşı koymayacağını hissettim. Gene de kaçmak istedi ama az sonra kollarımın arasında buldu kendini. Karşı koyacak güç şöyle dursun, ayakta duracak hali yoktu. Baktıkça arzu edilecek bir kadın olduğunu anlıyorum onun. Hemen gergefine döndü, herkesin, işiyle ilgilendiğini sanmasını istedi ama çalışırken elleri titriyordu ve buna rağmen devam etmek istiyordu işine. Bu da gözümden kaçmadı benim.</p>

  <p class="normal">Yemekten sonra, kadınlar da dinimiz buyruğunca yardımlarına yetiştiğim düşkünleri görmek istediler, ben de eşlik ettim onlara. Sabahkinin aynı o minnettarlık, övgü sahnesini anlatıp daha fazla başınızı şişirmeyeyim. Hoş bir anıya dalan gönlüm bir an önce şatoya dönelim diyor. Her zamankinden daha fazla düşler içinde olan sevgilimin ağzından tek kelime çıkmıyordu yolda. Ben de günün önemli işinin bıraktığı etkiden yararlanmanın yolunu arıyor, onun gibi hiç konuşmuyordum. Yalnızca Madam de Rosemonde konuşuyor, bizden ancak, çok seyrek olarak, kısa karşılıklar alıyordu. Sıkıldı galiba bizden ve benim istediğim de buydu zaten. O da oldu. Arabadan iner inmez odasına çekildi, sultanımla beni loş bir salonda başbaşa bıraktı. En çekingen âşığın bile dilini açan o güzel karanlık!</p>

  <p class="normal">Lafı istediğim tarafa çekmekte hiçbir zorluğum olmadı. Kendi ustalığım da yetebilirdi buna belki, bilemiyorum ama o sevimli vaaz meraklısının gayret ve çabaları da çok işime yaradı. O tatlı bakışını bana çevirip şöyle dedi: “İnsan, elinden iyilik etmek gelsin de hayatını kötülük etmekle geçirsin, hiç anlayamıyorum bunu ben.” Ben de şöyle karşılık verdim: “Ben ne o kadar övülmeye değer biri ne de yerilecek bir insanım; bu kadar zeki olduğunuz halde, benim iç dünyamı hâlâ nasıl okuyamı-yorsunuz, anlayamıyorum. Size açılmak zarar verebilirmiş bana. Versin! Sizin gibi güven verici bir insana niçin açılmayacakmı-şım ben? Çok uysal biri olduğum için böyle davranıyorum. Ahlâksız insanlar arasında kaldım, onların kusurlarını taklit ettim, belki bir kibir duygusuyla onları aşmaya da kalktım. Burada bir erdem çekti beni. Size ulaşabileceğimi ummadan size benzemeye çalıştım. Bugün yaptığım işi beğeniyorsunuz, övüyorsunuz ama asıl nedenini bilseniz, gözünüzde gene bu kadar değerli olur muydu acaba?” (Görüyorsunuz sevgili dostum, gerçeğe ne kadar yaklaşmışım.) Devam ettim: “O zavallıların yardımına yetişen benim gerçi ama bunu böyle bilmelerini istemiyorum. Siz benim bir hayır yaptığımı sanıyorsunuz oysa ben saygınlık sağlamanın bir yolunu arıyordum, hepsi bu. Ben bir araçtan başka bir şey değildim. Taptığım, Tanrı gibi gördüğüm bir varlığın elinde bir alettim yalnızca. (Burada sözümü kesmek istedi ama ben fırsat vermedim.) Sürdürdüm konuşmamı: “Şu anda bile sırrımı açıklamam yalnızca iradesizliğimden kaynaklanıyor. Sizden gizlemeye yemin etmiştim. Erdeminiz gibi güzelliğinize de duyduğum o katıksız hayranlığı kendim için bir mutluluk kabul ediyor, sizin bundan kesinlikle habersiz olmanızı istiyordum. Ama gözümün önünde içtenliğin, ruh temizliğinin simgesini görürken nasıl saklayabilirdim sırrımı? Saklamak, sizi aldatmak anlamına gelmez miydi? Beni hayat boyu pişman edecek bir günah olmaz mıydı? Bir umuda kapılıp size saygısızlık ettiğimi sanmayın sakın. Mutsuz olacağımı biliyorum, olsun... Çekeceğim acılar da tatlıdır benim için. Bana aşkımın zirveye ulaştığını gösterecektir bu acılar. Kederimi, hüznümü, acılarımı ayaklarınıza serip gönlünüze sunacağım. Böylelikle yeniden acı çekmek için güç toplayacak, sizin yüreğinizde anlayışlı bir merhamete kavuşacağım. Siz bana acıyın, yeter. Benim için bundan daha büyük bir teselli olabilir mi? Siz, siz, taptığım insan, acıyın bana, yetişin imdadıma!” Bunları söylerken önünde diz çökmüştüm, ellerini ellerime almış sıkıyordum. Birden çekti ellerini ve umutsuzluk içinde gözlerini kapadı, “Ah! Ne mutsuz insanım ben!” dedi, gözlerinden yaşlar boşandı. Şükür ki ben de çok dolmuştum ve ben de ağladım. Gene ellerini tutup gözyaşlarımla ıslattım. Gerekliydi de bu: Kendi acısına o kadar dalmıştı ki böyle bir vesileyle uyarmasam kendine gelemeyecekti. Bu bana bir şey daha kazandırdı. Gözyaşlarının dayanılmaz çekiciliğiyle daha bir güzelleşen o tatlı yüze gönlümce bakabildim. Bir hararet bastı bedenimi, kendimden o kadar geçmişim ki o andan yararlanmaya kalkıştım.</p>

  <p class="normal">İnsanoğlu ne kadar zayıf bir yaratık! Ve olaylar bizi ne kadar büyük bir güçle sürüklüyor! Ben bile, az daha, bütün niyetlerimi, tasarılarımı unutuyordum da zaferi vaktinden önce elde edip, uzun savaşların getireceği coşkudan, hüzün verici bir yenilgiyi parça parça seyretmenin zevkinden yoksun bırakıyordum kendimi! Ben bile az daha, delikanlılara özgü bir arzuya kapılıp, Madam de Tourvel’i fethetmiş birini, bütün emeklerine karşılık bir kadın daha elde etmiş olmak gibi anlamsız bir ödülle bırakacaktım! Evet, teslim olsun ama mücadele etsin de öyle. Gücü yenmeye yetmesin ama karşı koymaya yetsin! Kendisinin de güçsüz bir varlık olduğunu öyle birdenbire değil, uzun sürede kavrasın. Keyfini çıkarsın bunun, yenilgisini kabul etmek zorunda kalsın. Başıboş geyiği, kaçak avlanan avcı vurur. Gerçek avcı hayvanı zorlar. Bu benim tasarım, yüce bir tasarı değil mi? Ama belki onu sonuna kadar götüremediğim için ah vah edecektim şimdi. Neyse ki rastlantı yardım etti.</p>

  <p class="normal">Bir ses duyduk. Salona biri gelmişti. Madam de Tourvel korkup fırladı anında, şamdanlardan birini aldı ve çıktı. Engellememem gerekiyordu kendisini. Meğer bir uşakmış gelen. Durumu anlayınca, ben de arkasından gittim Madam de Tour-vel’in. Birkaç adım atmıştım ki, ben olduğumu anladığından mı yoksa nedensiz bir ürperti hissettiğinden mi bilmem, yürüyüşünü hızlandırdı, çabucak odasına girdi, daha doğrusu zor attı kendini içeri ve kapıyı kapadı. Kapıya dayandım ama kilitlenmişti içerden. Kesinlikle vurmadım. Ona böyle basit bir direnme fırsatı vermek istemedim. Delikten bakmak gibi pratik ve çok yararlı bir çözüm düşündüm: Diz çökmüş ve kendinden geçmiş, ağlayarak dua ediyordu. Hangi Tanrı’ya yalvarıyordu acaba? Aşkı yenecek bir Tanrı var mıydı? Boşuna dışarıdan yardım arıyor şimdi. Kaderi benim elimde artık.</p>

  <p class="normal">Yaptıklarımı bir gün için yeterli buldum ve odama çekilerek size mektup yazmaya başladım. Kendisini akşam yemeğinde tekrar göreceğimi umuyordum ama rahatsızlanıp yattığını söylediler. Madam de Rosemonde yanına girmek istemiş ama hasta, başının çok ağrıdığını söyleyerek kimseyle görüşemeyeceğini bildirmiş. Tahmin edebileceğiniz gibi yemekten sonra fazla oturmadık, benim de başım tuttu. Odama çekildim ve uzun bir mektup yazdım, insafsızlığından yakındım. Bu sabah vermek istiyordum mektubu. Bu mektubun tarihinden de anlayacağınız gibi iyi uyuyamadım. Kalktım ve şu bizim mektubu bir kez daha okudum. Fark ettim ki pek dikkatli davranamamış, aşktan çok istek, kederden çok öfke göstermişim. Yeniden kaleme almalı ama daha sakin olmak gerekiyor bunun için.</p>

  <p class="normal">Şafak söküyor, güneşle birlikte çıkacak serinliğin beni uyutacağını sanıyorum. Yatıyorum tekrar. O kadının üstümdeki etkisi ne kadar güçlü olursa olsun, onunla ne kadar ilgilenirsem ilgileneyim sizi gene çok düşünmeye zaman bulacağıma söz veriyorum. Allahaısmarladık sevgili dostum.</p>

  <p class="normal" p="sagnormal"><span class="ideitalik">21 Ağustos 17</span>**<span class="ideitalik">, saat sabahın 4’ü</span></p>

  <h2 class="h2baslik" id="calibre_toc_33">YİRMİ DÖRDÜNCÜ MEKTUP</h2>

  <p class="ortayazi"><span class="idebold">Vikont de Valmont’dan Madam de Tourvel’e</span></p>

  <p class="normal">Acıyın bana Madam, acıyın da bitsin artık içimdeki bu sıkıntı. Lütfedip söyleyin artık, umudumu sürdürsem mi yoksa korksam mı, ne yapsam! Bir yanda mutluluk, bir yanda mutsuzluk, benim nasibim hangisi, bilememek büyük bir acı. Nasıl söylemiş bulundum size? İçimdekileri size açan o ne amansız büyüymüş ki direnemedim ona. Size sessiz sedasız tapıyor, hiç değilse sevgimin tadını çıkarıyordum. O tertemiz duygu, acınızın hayaliyle bulanmamıştı henüz ve beni mutlu etmeye yetiyordu. Gözyaşı döktünüz, gördüm ben gözyaşlarınızı. “Ah! Ne mutsuz insanım ben” dediniz. O yakınışı duyalı beri o mutluluk kaynağı da, acı kaynağı oldu benim için. Bilesiniz ki Madam, o sözleriniz uzun süre yankılanacak yüreğimde! En güzel duygunun sizde dehşet uyandırması alınyazısının ne garip cilvesidir! Telaşınız nedir? O güzel duyguyu tanımaktan mı korkuyorsunuz yoksa? Korkmazsınız kesinlikle, yanlış tanımışım ben sizin kalbinizi, sevmek için yaratılmamış o. Sizin sürekli kötülediğiniz kalbim yalnızca o sevgiyle, duyguyla çarpıyor. Sizin kalbinizse acımak nedir bilmiyor. Öyle olmasa size acılarını anlatan zavallıya teselli verici bir sözü çok görmezdiniz. Onun tek zevki, sizi görmek, size bakmaktı. Acımak nedir bilseydiniz kaçmazdınız ondan. Hastalandığınızı bildiriyor, sonra da onun bir hatır sormasına bile izin vermiyorsunuz. Acımak nedir bilseydiniz bu zalimce oyunu oynamaz, onu böyle merakta bırakmak istemezdiniz. Acımak nedir bilseydiniz, sizin için on iki saat dinlenme demek olan bu gecenin onun için yüzyıllık acıya bedel olacağını anlardınız. Söyleyin, ben bu acımasızlığı, insafsızlığı nasıl hak ediyorum? Sormaya çekinmiyorum size. Söyleyin, ne yaptım? Güzelliğinizden doğa ve erdeminizle güçlenen bir duyguya elimde olmadan kapıldıysam, günah mıdır bu? Saygımdan hep içime atmadım mı bu duyguyu? Gene de açığa vurduysam, bir beklentiyle söylemedim ki suç olsun. Size açılmak ihtiyacıyla söyledim, izniniz olduğunu düşünerek açıldım çekinmeden ve şimdi siz beni bunun için mi, gönlümdekileri söylediğim için mi cezalandıracaksınız? Hayır, hayır, inanamam böyle bir şeye ben. Sizde bir kusur olabileceğini kabul etmek anlamına gelir bu. Böyle bir şeyi düşünmek bile isyan ettiriyor beni. Sitemlerimi inkâr ediyorum. Yazmış olabilirim ama düşünmedim bunları, düşünmedim kesinlikle. Lütfen, bırakın da sizin kusursuz bir insan olduğunuza inanayım. Bundan başka bir zevk kaldı mı bana? Lütfen yardımıma gelin, gelin yardımıma da gösterin kusursuz bir insan olduğunuzu. Siz hiç benim gibi ihtiyaç içinde olan bir zavallıya yardım ettiniz mi? Beni, kendimden geçmiş, sayıklamalar içinde bırakmayın. Aklımı başımdan aldınız, siz olun benim aklım. Beni iyilik yoluna getiren sizsiniz, aydınlatın da yarattığınız eser tamamlansın.</p>

  <p class="normal">Sizi aldatmak istemiyorum, aşkımı kesinlikle yenilgiye uğratamazsınız ama taşkınlık yapmamayı öğretebilirsiniz bana. Ne yapmam, ne söylemem gerektiğini göstererek sizi darıltma felaketinden korursunuz beni. Beni perişan eden korkumdan kurtarın hiç değilse. Beni bağışlıyor, bana acıyorsunuz değil mi? Merhametinize güvenmek istiyorum. Sizde istediğim bütün insafı bulamayacağımı biliyorum. Ama bana gerekli olan insafı istiyorum ben. Esirgeyecek misiniz onu benden?</p>

  <p class="normal">Allahaısmarladık Madam, size, saygıda en küçük bir kusur etmemeye çalışarak duygularımı sunuyorum, kabul edin lütfen.</p>

  <p class="normal" p="sagnormal"><span class="ideitalik">20 Ağustos 17</span>**</p>

  <h2 class="h2baslik" id="calibre_toc_34">YİRMİ BEŞİNCİ MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Dün olup bitenlerin bildirişidir:</p>

  <p class="normal">Saat on birde Madam de Rosemonde’un yanına gittim ve onun yardımıyla bizim yalancı hastanın yanına girdim. Yatıyormuş, gözleri yorgundu, muhtemelen benim kadar kötü uyumuştur. Madam de Rosemonde’un kısa süreli uzaklaşmasından yararlanarak mektubumu sundum, kabul etmek istemediler. Yatağa bıraktım sonra yavaş yavaş ve sessizce, ille <span class="ideitalik">sevgili çocu-ğu</span>’nun yanı başında olmak isteyen ihtiyar halamın koltuğunu çektim. Rezalete meydan verecek hali yoktu herhalde, çaresiz gizlediler mektubu. Hasta hanım, biraz ateşli olduklarını sanı-yorlarmış. Madam de Rosemonde nabzına bakmamı söyleyip benim hekimlik bilgilerime övgüler yağdırdı. Sultan hem bana bileğini uzatmak zorunda kaldı hem de yalanının ortaya çıkacağını anladı, ikisine katlandı bu acıların çaresiz. Ben bir elimle nabzına bakarken, bir elimle de diri ve tombulca kolunu tuttum. Muzip kadın hiçbir soruma karşılık vermedi ve bu tavrı bana oradan ayrılırken “En küçük bir heyecan bile duymuyor” dedirtti. Bakışları biraz sert geldi bana. Ceza olsun diye göz göze gelmek istemedim. Az sonra, kalkmak istediğini söyledi, yalnız bıraktık. Yemekte üzgündü. Sonra, gezmeye çıkmayacağını bildirdi. Bu da, bana kendisiyle konuşma fırsatı bulamayacağımı bildirmek demekti. Ben de bunun üzerine derin derin iç çekip, üzgün üzgün bakmam gerektiğini anladım. Onun beklediği de buymuş zaten. Gün boyunca yalnızca o an göz göze gelebildik işte. Onun öyle uysal gözükmesine bakmayın, herkes gibi o da birtakım kurnazlıklara başvuruyor. Bir ara, “Bana halimin ne olacağını bildirmek lütfunda bulunur muydunuz acaba” diye sordum. “Evet mösyö, size bir mektup yazdım” diye karşılık vererek çok şaşırttı beni. Şu mektubu elime geçirip bir okuyabilsem diye içim içimi yiyordu ama bilmiyorum, bu da bir numara mıydı yoksa beceriksizliğinden ya da çekingenliğinden miydi, mektubu ancak, gece odasına çekilirken verdi. Benim mektubumun müsveddesiyle birlikte onu da gönderiyorum size. Okuyun ve kararınızı verin: Bakın ne gösterişli bir yalan uyduruyor da aşk falan hissetmediğini söylüyor. Oysa ben inanıyorum ki seviyor. Hem şimdi çekinmeden beni kandırmak istiyor, sonra ben onu kandırırsam şikâyet eder. Böyledir kadınlar işte, sevgili dostum, en kurnaz erkek en doğrucu kadınla baş edemez, inan! Her şeye rağmen benim bu masala inanmış gibi gözüküp, üzgün görünmem için çaba harcamam gerekiyor. Niçin? Hanımefendinin canı merhametsizlik oyunu oynamak istiyor da ondan. İnsan bu gibi oyunlara kızmaz mı? Ah! Sabredin hele! Ama Allahaısmarladık. Daha yazacak çok şeyim var.</p>

  <p class="normal">Unutmadan söyleyeyim: O zalimin mektubunu okuduktan sonra geri gönderin. Bir bakarsınız, böyle şeyleri önemseyeceği tutar, konuşmasına meydan bırakmamalı.</p>

  <p class="normal">Küçük Volanges’dan söz etmiyorum. İlk fırsatta onu da konuşacağız.</p>

  <p class="normal" p="sagnormal"><span class="ideitalik">Şata, 22 Ağustos 17</span>**</p>

  <h2 class="h2baslik" id="calibre_toc_35">YİRMİ ALTINCI MEKTUP</h2>

  <p class="ortayazi"><span class="idebold">Madam de Tourvel’den Vikont de Valmont’a</span></p>

  <p class="normal">Size kesinlikle hiç mektup yazmamalıydım Mösyö. Ne yapayım ki dün akşamki düşüncesizliğim bugün sizinle konuşmak zorunda bırakıyor beni. Evet doğru, ağladım. O kadar önemseyerek yinelediğiniz sözleri de söylemiş olabilirim. Gözyaşlarıma, sözlerime, hepsine dikkat etmişsiniz. Bu durumda hepsini anlatmam gerekiyor size.</p>

  <p class="normal">Konuştuğum kimselerde ancak edepli duygular uyandırmaya, yüzüm kızarmadan dinleyebileceğim sözler duymaya, böylelikle, hakkım olduğuna inanabileceğim bir güven ortamı içinde yaşamaya alışkın olduğumdan üzüntülerimi gizlemek ve bunları zorla gidermeye çalışmak elimden gelmez. Tavır ve tutumunuz beni şaşırttı, telaşlandırdı. Asla düşmemem gereken o durum ürpertti beni. Belki de o küçümsediğiniz kadınlarla bir tutulmam, benim de onlar gibi saygısızlığa uğrayabileceğim ihtimali aklıma geldi de isyan ettim. İşte bütün bu nedenlerin bir araya gelmesiyle doldum ve ağladım. O sırada belki çok haklı olarak, “Ne mutsuz insanım ben!” demişimdir. Gözyaşlarımın, söylediklerimin başka bir nedeni olsaydı, aşağılanma olarak kabul etmem gereken duygularınızı kabahat olarak görmeyip, onların bana da geçmesinden çekinseydim, sizin çok kuvvetli bulduğunuz o “Ne mutsuz insanım ben!” sözü çok hafif kalırdı.</p>

  <p class="normal">Hayır Mösyö, yok böyle bir korkum. Olsaydı, sizden yüz fersah uzaklara kaçar, çöllere düşüp, sizi tanıdığım için dövü-nürdüm. İnanıyorum ki, sizi hiçbir zaman sevmeyeceğim ama keşke bazı dostlarımın öğütlerini dinleseydim de yanıma yak-laştırmasaydım sizi.</p>

  <p class="normal">Benim tek suçum, sizin, namuslu bir kadına saygı göstereceğinizi sanmış olmaktır. Sizi de namuslu, iyi bir insan bilmek istedim, işte bütün suçum. Ben sizi savunurken, siz, günah olan amaçlarla aşağılıyormuşsunuz beni meğer. Beni tanımıyorsunuz Mösyö, hiç anlamamışsınız. Öyle olmasa, kabahatlerinizi birer hak diye göstermeye kalkışmazdınız. Öyle olmasa bana dinlemem doğru olmayan laflar ettiniz diye, bir de okumam doğru olmayan bir mektup yazmaya hak kazandığınızı sanmazdınız. Sonra da kalkmış, size neler yapıp, neler söyleyeceğinizi göstermemi istiyorsunuz! Peki Mösyö göstereyim: Susup unutmak. Bana düşen size bu öğütleri vermek, size düşen de bunları dinlemektir. Dediklerimi yaparsanız bağışlanmaya hak kazanır, size minnet ve şükran duyguları içinde olmamı bile sağlayabilirsiniz. Hayır, bana saygı duymamış birinden bir şey isteyemem. Kuşkulanmadığımı görünce bundan yararlanmaya kalkışmış bir insana bir daha güvenemem. Siz beni kendinizden korkmaya, belki de nefrete zorluyorsunuz. Ben bunu istemiyordum, ben sizi yalnızca en çok sevdiğim, en çok saydığım bir insanın yeğeni olarak bilmek istiyordum. Herkes sizin çekinilmesi gereken biri olduğunuzu söylüyor, oysa ben sizi dost bir insan olarak savunuyordum. Her şeyi yıktınız ve biliyorum, anlıyorum ki hiçbir şeyi de düzeltip, tekrar yerine koymak istemeyeceksiniz.</p>

  <p class="normal">Size yalnızca şunu söyleyeceğim Mösyö: Duygularınız gücüme gitti benim, onları bana iletmiş olmanızı da bir aşağılanma kabul ediyorum. Bu bağlamda susmanızı istemek, hatta emretmek hakkımdır sanırım. Şunu bilin ki susmazsanız, beni duygularınızı paylaşmaya razı edemezsiniz asla ve sizi bir daha görmemek zorunda bırakırsınız. Bu mektupla birlikte sizin yazmış olduğunuz mektubu da gönderiyorum, umarım siz de bunu geri vermek inceliğini gösterirsiniz. Asla arzu edilmeyen böyle bir olaydan bir iz kalması da gerçekten üzer beni...</p>

  <p class="normal" p="sagnormal"><span class="ideitalik">21 Ağustos 17</span>**</p>

  <h2 class="h2baslik" id="calibre_toc_36">YİRMİ YEDİNCİ MEKTUP</h2>

  <p class="ortayazi"><span class="idebold">Cécile Volanges’dan Markiz de Merteuil’e</span></p>

  <p class="normal">Ne iyi insansınız siz Madam! Size anlatmaktansa yazmamın daha kolay olacağını nasıl da anladınız! Aslında söyleyeceklerim de öyle zor, öyle zor ki! Ama beni seversiniz siz, değil mi? Beni çok seversiniz, biliyorum. Bir deneyeyim hele, yenmeye çalışacağım korkumu! Hem bilseniz, size danışmaya ne kadar ihtiyacım var! Çok üzülüyorum, öyle sanıyorum ki herkes benim ne düşündüğümün farkında. Hele o buradayken, yüzüme biri bakmıyor mu, kıpkırmızı kesiliyorum. Dün sizin yanınızda ağladım ya, işte o anda size söylemek istiyordum ama bir türlü dilim varmıyordu. Siz de bana “Neyin var?” diye sorunca, kendimi tutamayıp ağladım. Bir şey söyleyecek durumda değildim. Siz olmasanız, annem fark ederdi durumu. O zaman ne olurdu halim benim? Hayatım böyle geçip gidiyor işte, özellikle şu dört günden beri!</p>

  <p class="normal">Evet Madam, söyleyeceğim artık, dört gün oluyor, Mösyö Şövalye Danceny bir mektup yazmış bana. Yemin ederim mektubu bulduğumda, ne olduğunu bilmiyordum ama okuyunca, hoşuma gitmedi desem yalan olur: “Yazmasa mı daha iyi olurdu, yoksa böyle üzülmem mi iyi?” diye bir soru sorsalar, “Yazmış ya! Hayatım boyunca üzüleyim, razıyım!” diye karşılık verirdim. Ama böyle bir şeyi kendisine söylemenin doğru olmayacağını da biliyordum. Tanrı şahidimdir, bu işin beni kızdırdığını söyledim kendisine. Elinde olmadığını söyledi, inanırım. Ben de cevap yazmak istememiştim ama olmadı, yazdım işte. Yalnızca bir kez yazdım, nedeni de daha çok bana bir daha mektup göndermemesini söylemek içindi. Sözümü dinlemedi, devam ediyor yazmaya. Yanıt alamadığı için çok üzülüyor ve ben daha da fazla üzülüyorum duruma. Ne yapayım, ne edeyim, bilemiyorum. Acınacak durumdayım yani.</p>

  <p class="normal">Söyleyin bana lütfen Madam. Ara sıra bir şeyler karala-sam kötü mü olur? Yalnızca onu bir daha yazmamaya, ilişkimizi eskisi gibi sürdürmeye razı edinceye kadar. Onun da kesmesi gerekli artık. Böyle sürerse, benim durum ne olur, bilmem. Bakın, son mektubunu okurken öyle ağladım, öyle ağladım ki, kendimi tutamıyordum bir türlü. Gene yanıtlamasam, ikimiz de çok üzüleceğiz, biliyorum.</p>

  <p class="normal">Size onun mektubunu, daha doğrusu mektubunun bir kopyasını göndereyim de bakın, göreceksiniz ki, kötü bir şey değil istediği öyle. Gene de siz olmaz derseniz, tamam, sözünüzden çıkmam ama ben öyle sanıyorum ki, siz de bir kötülük görmeyeceksiniz bunda.</p>

  <p class="normal">Yeri gelmişken Madam, izin verirseniz bir şey daha sorayım size: Bana birini sevmek kötüdür dediler. Neden ama? Şunun için soruyorum bunu size: Mösyö Şövalye Danceny, kötü değildir diyor. Ona göre, herkes severmiş. Öyleyse niçin yalnızca ben sevmeyecekmişim? Anlamıyorum. Yoksa yalnızca kızlar için mi kötüdür bu? Annemden duydum: Madam D... Mösyö M’yi seviyormuş ve annem hiç de ayıp bir şey gibi söz etmiyordu bundan ama benim Mösyö Danceny’ye karşı bir sevgim olduğundan kuşkulansa, biliyorum ki çok kızar. Annem de hâlâ çocuk diye bakıyor, hiçbir şey söylemiyor bana. Beni manastırdan aldığında, evlendirecek sanmıştım. Şimdi bakıyorum da yok böyle bir şey. Aslında sorun yaptığım da yok bunu ama sizin aranız çok iyi annemle. İşin içyüzünü bilirsiniz belki. Biliyorsanız bana da söyleyin lütfen, olur mu?</p>

  <p class="normal">Mektubum çok uzun oldu ama Madam yazmama izin verince ben de her şeyi anlatayım oldu olacak dedim, dostluğunuza da güveniyorum...</p>

  <p class="normal" p="sagnormal"><span class="ideitalik">Paris, 23 Ağustos 17</span>**</p>

  <h2 class="h2baslik" id="calibre_toc_37">YİRMİ SEKİZİNCİ MEKTUP</h2>

  <p class="ortayazi"><span class="idebold">Şövalye Danceny’den Cécile Volanges’a</span></p>

  <p class="normal">Demek öyle Matmazel, bir yanıtı esirgiyorsunuz benden! Çok katı yürekliymişsiniz... Her günün getirdiği umut o günle birlikte sönüp gidiyor! Hani kabul etmiştiniz, gene dostluk olacaktı aramızda. Bu nasıl bir dostlukmuş ki, sizi benim üzüntülerimle ilgilendirecek kadar gücü yok. Nasıl bir dostluk ki, ben söndüremediğim bir ateşle kıvranıp dururken sizin ilgisiz bir tavırla seyirci kalmanıza izin veriyor. Bana güvenmeniz şöyle dursun, acımanıza bile zorlayamıyor sizi! İşte dostunuz sıkıntı içinde, yardımına koşmuyor musunuz? Tek bir sözcük istiyor sizden ve siz onu da çok görüyorsunuz! Bir de istiyorsunuz ki, sönmediğini söylemekten bile çekindiğiniz bu kadar zayıf bir duyguyla yerinsin!</p>

  <p class="normal">Dün, nankörlük etmek istemem, diyordunuz. İnanın bana Matmazel, aşka dostlukla karşılık vermeye kalkışmak nankörlükten değil ancak nankör gözükmemekten korkmaktır. Ama sizi ilgilendirmeyen bir duyguyu size anlatmaya çalışmanın ne anlamı var? Bunun size ağır geleceği kesin. Benim, onu yenebileceğim güne kadar içimde saklamam gerekir. Aşkımı yenip öldürmek... ne zor iştir bu! Kendimi avutmuyorum, bütün gücümü alacak. Ve ben her yola başvuracağım. Bu yollardan biri var ki, yüreğime en ağır o gelecek: Sizin yüreğinizin duygusuz olduğunu düşünmek ve bunu söylemek. Sizi daha az görmeye bile çalışacağım. Daha şimdiden inandırıcı bir gerekçe arıyorum bunun için.</p>

  <p class="normal">Nasıl! Sizi her gün görme alışkanlığımı, o tatlı alışkanlığı bırakmam mı gerekiyor? Ama özlemi hiç çıkmayacaktır içimden bunun... böylesine şefkatli bir aşkın ödülü, böyle sonsuz bir mutsuzluk olacakmış demek! Siz istediniz böyle olmasını, sizin eseriniz bu... biliyorum ki bugün yitirdiğim mutluluğu bir daha hiç elde edemeyeceğim. Gönlüme göre olan tek insan sizdiniz. Yalnızca sizin için yaşayacağıma büyük bir mutluluk içinde yemin edebilirdim. Ama siz istemiyorsunuz o yemini. Suskunluğunuzdan belli bu. Gönlünüz benimle ilgili olarak bir şey söylemiyor size. Suskunluğunuz hem ilgisizliğinizin en su götürmez kanıtı hem de bu ilgisizliği bana aktarmanın en etkili yoludur. Allahaısmarladık Matmazel.</p>

  <p class="normal">Artık bir yanıt alabileceğimi ummuyorum. Aşk olsaydı büyük bir istekle yazdırırdı o yanıtı size. Acısaydınız, hatırımı sayar, esirgemezdiniz o mektubu. Ama merhamet, dostluk, aşk... bunların hepsi size yabancı duygular.</p>

  <p class="normal" p="sagnormal"><span class="ideitalik">Paris, 23 Ağustos 17</span>**</p>

  <h2 class="h2baslik" id="calibre_toc_38">YİRMİ DOKUZUNCU MEKTUP</h2>

  <p class="ortayazi"><span class="idebold">Cécile Volanges’dan Sophie Carnay’ye</span></p>

  <p class="normal">Dememiş miydim ben sana Sophie. Bazı durumlarda pekâlâ yanıt yazılabilirmiş bir erkeğe. Senin sözünü dinlediğim için o kadar pişmanım ki şimdi! Ne oldu sonunda? Şövalye Danceny de ben de üzüldük. Benim doğru düşündüğüm belli oldu işte. Madam de Merteuil bilmez mi? Hak verdi sonunda bana. Her şeyi söyledim ona. Önce o da senin gibi düşünüyordu ama ben her şeyi ayrıntılı biçimde anlatınca işin öyle olmadığını kabul etti. Yalnız, benim mektuplarımı da Danceny’ninkileri de mutlaka görmek istiyor, uygunsuz bir laf etmeyeyim diye görmek istiyor. İçim rahat şimdi. Öyle seviyorum ki Madam de Merteuil’ü! O kadar iyi bir insan ki! Saygıdeğer bir kadın doğrusu, söyleyecek hiçbir şey yok.</p>

  <p class="normal">Mösyö Danceny’ye bir mektup yazacağım, hem öyle bir mektup yazacağım ki çok sevinecek! Umduğundan daha fazla sevindireceğim onu. Şimdiye kadar ben ona hep dostluktan söz ediyordum, o da sürekli aşk dememi istiyordu. Bence ikisi de aynı şey ama söylemeye dilim varmıyordu. O ille öyle istiyor. Madam de Merteuil’e anlattım: Benim yaptığımın doğru olduğunu söyledi: “İnsan aşkını ancak kendini tutamayacak duruma geldiğinde açmalıdır” dedi. Ben de kesinlikle eminim bundan, daha fazla tutamayacağım kendimi. Ayrıca dostluk ya da aşk, hepsi bir. Böylesi onun daha hoşuna gidiyorsa, ben de aşk derim, olur biter.</p>

  <p class="normal">Madam de Merteuil bana, bütün bu sorunları anlatan kitaplar vereceğini de söyledi. Bu kitaplar insanın nasıl yaşaması gerektiğini ve mektuplarını nasıl yazması gerektiğini de öğrete-cekmiş. Bütün hatalarımı söylüyor ki, bu da beni çok sevdiğini gösterir. Ancak vereceği kitaplardan anneme söz etmememi istedi. Aksi takdirde bundan annemin benim terbiyemle ilgilenmediği gibi bir sonuç çıkabilirmiş ona göre ve annem de üzülür-müş. Söylemem tabii ki.</p>

  <p class="normal">Ama aramızda akrabalık falan da bulunmayan bir kadının benimle annemden daha çok ilgilenmesi de tuhaf doğrusu! Onu tanımış olmak büyük şans benim için!</p>

  <p class="normal">Annemden izin aldı, öbür gün beni operaya götürecek, kendi locasına. Başbaşa olacağız orada, bir duyan olacak diye korkmadan, istediğimiz gibi konuşabilecekmişiz: Operadan daha yararlı olacak bu! Benim evlilik işinden de söz edeceğiz: Bunu da ondan öğrendim, beni evlendirecekleri doğruymuş ama ayrıntılarını konuşmadık. Annemin bana bu konuda bir şey söylememesi de tuhaf!</p>

  <p class="normal">Allahaısmarladık Sophie. Şimdi Şövalye Danceny’nin mektubunu yazacağım. Öyle mutluyum ki!</p>

  <p class="normal" p="sagnormal"><span class="ideitalik">24 Ağustos 17</span>**</p>

  <h2 class="h2baslik" id="calibre_toc_39">OTUZUNCU MEKTUP</h2>

  <p class="ortayazi"><span class="idebold">Cécile Volanges’dan Şövalye Danceny’ye</span></p>

  <p class="normal">Nihayet karar verdim Mösyö, bir mektup yazıyorum size. Size, dostluğuma ve aşkıma güvenebileceğinizi bildiriyorum. Yoksa mutsuz olacaktınız, öyle söylüyorsunuz. Mutsuz olmayın işte. Beni merhametsizlikle suçluyorsunuz. Yanılıyorsunuz ve umuyorum ki artık bir kuşkunuz kalmayacak bu konuda. Ben mektup yazmadım diye siz üzüldünüz de, ben üzülmedim mi sanki! Ama şu dünyada, şartlar ne olursa olsun, kötü bir iş yapmak istemem. Gene de aşktan söz etmek istemezdim ama dayanamadım: Üzüntünüz bana da çok acı veriyordu. Umarım artık üzülmeyeceksiniz ve mutlu olacağız...</p>

  <p class="normal">Bu akşam sizi görebilirsem çok mutlu olacağım. Erken gelebilseniz keşke. Ama ne kadar erken gelseniz, gene de benim istediğim kadar erken olamaz. Annem akşam yemeğinde evde olacak. Sizin de kalmanızı isteyecektir yemeğe sanırım. Geçen gün yaptığınız gibi, sakın bir yere söz vermiş olmayın! Davetli olduğunuz yer pek eğlenceli bir yermiş ki, erkenden kalkıp gittiniz öyle. Neyse kapatalım bu meseleyi. Şimdi artık sizi sevdiğimi biliyorsunuz, olabildiğince uzun bir süre kalacağınızı umuyorum. Çünkü ben ancak sizinle birlikte olduğumda mutluyum, sizin de öyle olmanızı isterim.</p>

  <p class="normal">Biliyorum ki şimdi gene üzgünsünüz ama benim suçum değil bu. Siz gelir gelmez arpımı isteyeceğim, mektubu hemen görmeniz için. Daha ne yapabilirim?</p>

  <p class="normal">Allahaısmarladık Mösyö. Sizi bütün kalbimle seviyorum ve bunu söyledikçe mutluluğum artıyor, sizin de sevineceğinizi umuyorum.</p>

  <p class="normal" p="sagnormal"><span class="ideitalik">24 Ağustos 17</span>**</p>

  <h2 class="h2baslik" id="calibre_toc_40">OTUZ BİRİNCİ MEKTUP</h2>

  <p class="ortayazi"><span class="idebold">Şövalye Danceny’den Cécile Volanges’a</span></p>

  <p class="normal">Elbette mutlu olacağız. Siz beni sevdiğinize göre benim mutluluğumdan şüphe mi edilir? Sizin mutluluğunuz da benim gönlümde uyandırdığınız aşk kadar sürecekse, hiç bitmeyecek demektir... Doğru mu bu? Beni seviyorsunuz ve bana aşkınızı bildirmekten çekinmiyorsunuz, öyle mi? Bunu <span class="ideitalik">bana söyledikçe mutluluğunuz artıyor,</span> öyle mi? Elinizden çıkmış o tatlı “Sizi seviyorum” sözcüklerini okuduktan sonra, güzel dudaklarınızdan çıkarken de duydum. Sevgiyle dolup bir kat daha güzelleşen o büyüleyici gözlerinizin bana uzun uzun baktıklarını gördüm. Ebediyen benim için yaşayacağınıza dair yemininizi duydum. Ben de yemin ediyorum. Bütün yaşamımı sizin mutluluğunuza adadım. Bu yemini kabul edin, bilesiniz ki dönmem bu yeminden.</p>

  <p class="normal">Dün ne güzel bir gün geçirdik! Ne olurdu Madam de Merteuil’ün her gün annenize açacak sırları olsaydı! Yarın bir gün gene de çekinip, kendimizi tutacağımız düşüncesi şimdi gönlümdeki tatlı anılara karışmasa olmaz mı? Bana <span class="ideitalik">sizi seviyorum</span> diye yazan o güzel eli tutsam, öpsem, öpsem ve benden daha büyük bir lütfu esirgemenizin öcünü alabilsem böylece, olmaz mı?</p>

  <p class="normal">Söyleyin bana Cécile’im: Anneniz içeri girince, yanımız-dadır diye, birbirimize ilgisizce bakmak zorunda kaldığımızda, sizin, aşkımızın bir kanıtını esirgiyorsunuz düşüncesiyle yaralanan gönlümü, beni gene sevdiğinizi söyleyerek avutmanıza olanak kalmayınca hiç üzülmediniz mi? İçinizden, “Bir kez öpmek mutlu ederdi onu, bu mutluluğu ben çaldım ondan” demediniz mi? Söz veriyorsunuz bana değil mi, sevgilim? En kısa zamanda vazgeçeceksiniz bu katı tutumunuzdan... Kader ne engeller çıkaracak önümüze kim bilir ama siz bana söz verirseniz, hepsine de dayanırım cesaretle. Hele sizin de paylaştığınızdan eminsem, bütün yoksunluklara katlanırım.</p>

  <p class="normal">Allahaısmarladık güzel Cécile’im! Size gitme vaktim geldi. Sizi görmek için olmasa, bırakabilir miydim hiç sizi? Allahaısmarladık! Çok sevdiğim ve her geçen gün daha fazla sevecek olduğum siz...</p>

  <p class="normal" p="sagnormal"><span class="ideitalik">25 Ağustos 17</span>**</p>

  <h2 class="h2baslik" id="calibre_toc_41">OTUZ İKİNCİ MEKTUP</h2>

  <p class="ortayazi"><span class="idebold">Madam de Volanges’dan Madam de Tourvel’e</span></p>

  <p class="normal">Demek Madam, Mösyö de Valmont’un kalbinin temiz olduğuna inandırmak niyetindesiniz beni! Bir türlü anlayamıyorum. Anlattığınız o tek işine bakıp da onun vicdanlı bir kimse olduğuna hükmetmek, bence iyiliğiyle ün yapmış birini bir kabahati olmuş diye hemen ahlâksız kabul etmek kadar zordur. İnsan ne tam anlamıyla kötü ne de tam anlamıyla iyidir. Ahlâklı insanların bazı zayıflıkları, ahlâksızların da iyi yanları vardır. Bu düşünceyi kesin kabul etmemiz gerekir, çünkü ancak böyle bir düşünceyle hem iyilere hem de kötülere karşı insaf ve merhamet duyguları içinde oluruz. İyileri kibirden, kötüleri kederden kurtaran gene bu düşüncedir. Diyebilirsiniz ki, sürekli insan ve merhametten söz ettiğim halde şimdi hiç yanaşmıyorum bu erdemlere. Doğrudur ama bizi iyi ve kötüyü bir tutmaya götürecek kadar insaflı olmak tehlikeli bir zayıflık belirtisidir.</p>

  <p class="normal">Şimdi benim Mösyö de Valmont’un o işi neden yaptığını araştıracak halim yok. Dilerim o iş kadar gerekçeleri de güzeldir! Ama Mösyö de Valmont öyle bir hayır işi yapmakla şimdi bir yığın ailenin rahatını, huzurunu, ırzını, namusunu berbat etmemiş mi oluyor yani? Şimdi kendisi, bütün hayatını bu yolda geçirmemiş biri mi oluyor? Çaresiz bir insanın yardımına koşmuş olabilirsiniz, o çaresiz insanın sesini dinlemiş olabilirsiniz ama bu durum geride bıraktığı bir yığın kurbanın feryadını duymanıza da engel olmamalıdır. Adının kötüye çıkmış olması, sizin söylediğiniz gibi ancak ilişkilerin tehlikeli olduğunu gösterse bile unutmayın ki kendisi de tehlikeli bir ilişkidir... Siz onun ahlâklı biri olabileceğine ihtimal veriyor musunuz? Daha ileri gidelim: Diyelim ki böyle bir mucize oldu. Herkes gene onu kötü bilmeyecek mi, herkes gene ona kötü demeyecek mi? Sizin de çekinmeniz için yeterli değil midir bu kadarı? Pişmanlık anında günahları bağışlamak ancak Tanrı’ya mahsustur. Gönüllerdekini ancak Tanrı bilir ama biz insanlar niyetleri değil, yalnızca yapılan işleri görüp ona göre yargıda bulunabiliriz. Saygınlığını yitirmiş birine güvenmemek hakkımızdır ve güvenmemek de gerekir. Söz konusu kimse bu durumu ne kadar ağır bulursa bulsun, yakınmaya hakkı yoktur. Bilesiniz ki sevgili dostum, kimi zaman, saygınlığımızı yitirmek için ona önem vermez gibi gözükmek de yetiyor. Böyle acımasız bir yargıda bulunmamıza haksızlık, adaletsizlik demeyin çünkü saygınlık kazanabilecek kadar erdemi olan biri o müthiş zenginliği feda etmeye razı olamaz kolay kolay. Ayrıca o güçlü dizginden kurtulan kimsenin kötülük etmeye herkesten yakın olduğu kabul edilmelidir. Mösyö de Valmont’la samimi ilişki içinde olmanız, bu ilişki ne kadar masum olursa olsun sizi herkese böyle gösterecektir işte.</p>

  <p class="normal">Sizin, kendisini nasıl hararetle savunduğunuzu görüp, korktuğum için aklınıza gelebilecek itirazlara rağmen hemen söylemek istiyorum. Bana Madam de Merteuil’ü örnek gösterip, onun Mösyö de Valmont’la dostluğunun onaylanmış olduğunu söyleyebilirsiniz. Mösyö de Valmont’u evime niçin kabul ettiğimi sorabilirsiniz. Namuslu insanların onu yanlarından uzaklaştırmak şöyle dursun, kibar çevrenin kabul ettiğini hatta ve hatta onun bu çevrelerde aranan biri olduğunu söyleyebilirsiniz. Bu soruların hepsine de cevap verebileceğimi sanıyorum.</p>

  <p class="normal">Gerçekten saygıdeğer bir insan olan Madam de Merte-uil’ün bir kusuru varsa, belki gücüne fazla güvenmesidir. Arabasını kayalıklar arasından, uçurumların kenarından götürmeyi sever âdeta, kazasız belasız geçebileceği için de kimsenin söyleyecek sözü olmaz. Onu övmek doğru olabilir ancak ona benzemeye kalkışmak da ihtiyatsızlıktır. O da farkındadır bu durumunun ve itiraf da eder. Görgüsü arttıkça, ahlâk kurallarına da daha sıkı uyuyor. Çekinmeden söyleyebilirim ki, o da benim gibi düşünüyor kesinlikle.</p>

  <p class="normal">Bana gelince, nasıl kimse kendini temize çıkaramazsa, ben de çıkaramam tabii. Evet Mösyö de Valmont’u evime alıyorum, herkes de alıyor. Bu çevre içinde az mı uygunsuzluk var sanki? Biri de budur. Siz de benim kadar bilirsiniz ki, hayatımızı o uygunsuzlukları görüp, onlardan yakınmakla geçiririz ama bir türlü kaçamayız onlardan. Mösyö de Valmont büyük bir aileye mensuptur, zengindir, kendini sevdirebilecek meziyetlere sahiptir, kibar çevrede etkili olabilmek için insana iki şeyin yeterli olacağını anlamıştır: Bir yandan överken, bir yandan da yermek. Her ikisinde de ustadır, kimse yetişemez ona. Över, yalakalık yapar, göze girer, yerer, gülünçleştirir, korkutur. Kimse sevmez onu ama kimse de darıltmak istemez. Yürekli olmaktan çok ihtiyatlı olan bu çevrenin onu kabul etmesinin, ona yer vermesinin nedeni işte böyle onunla mücadele etmektense iyi geçinmeyi yeğlemesidir.</p>

  <p class="normal">Ama böyle bir adamla bir kış köşkünde baş başa kalmaya ne Madam de Merteuil, ne de başka bir kadın cesaret eder. Meğer en akıllı uslu kadın kalkışacakmış böyle bir uygunsuzluğa... Uygunsuzluk dememi hoş görün, dostluğumdan kullanıyorum bu sözcüğü. Sevgili dostum, namusluluğunuz, verdiği güven yüzünden ihanet ediyor size. Düşünsenize bir, kimler yargıda bulunacak sizin hakkınızda: Bir yandan hafiflikleriyle tanınmış insanlar. Bunlar kendi aralarında örneğini görmedikleri bir erdeme inanmaz. Öte yandan kötü kalpli, dilleriyle yılan gibi sokan, kötü insanlar. Bunlar da sizi, erdeminiz yüzünden cezalandırmak için o erdeme inanmamış gözükecektir. Düşününün ki, sizin şimdi yaptığınızı göze alamayacak erkekler de vardır. Mösyö de Valmont’un yakınlık gösterip, övdüğü gençler arasında en akıllıları olarak gördüğüm bazıları, kendisiyle ahbaplıkları söz konusu edilir diye korkuyor, siz korkmuyorsunuz! Yalvarıyorum size, dönün artık... Gösterdiğim nedenlere inanmıyorsanız, dostluğumum hatırı için razı olun hiç değilse. Bu ısrarım hep o dostluğumun hatırı içindir, siz de hoş görün bu ısrarımı. Öğütlerimi çok ölçüsüz bulabilirsiniz, keşke korkulacak bir şey de olmasa! Ama günün birinde, sizi düşünmemiş, yüzüstü bırakmış olduğumu söylemektense şimdi ölçüsüz öğütler verdiğim için yakınmanız daha iyidir bence.</p>

  <p class="normal" p="sagnormal"><span class="ideitalik">24 Ağustos 17</span>**</p>

  <h2 class="h2baslik" id="calibre_toc_42">OTUZ ÜÇÜNCÜ MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a</span></p>

  <p class="normal">Madem ki siz sevgili Vikont, giriştiğiniz işi başarmaktan korkuyorsunuz, ille de kendinize çevrilecek silahlar vermek niyetindesiniz. Madem ki asıl istediğiniz yenmek değil savaşmak. Benim söyleyecek bir şeyim yok bu durumda. Sizin tavrınız bir ihtiyatlılık şaheseri! Ama işin sonunu getiremezseniz eşi görülmemiş bir budalalık etmiş olursunuz. Doğrusunu söyleyeyim size azizim, bana öyle geliyor ki, hayallere kapılıyorsunuz siz.</p>

  <p class="normal">Bence sizin yanlışınız, fırsatı kaçırmış olmanız değil. Bir kere o fırsatın kesinlikle çıkmış olduğundan emin değilim. İkincisi kaçırılan fırsat bir daha ele geçmez dediklerine bakmayın siz, bal gibi geçer. Ne var ki aceleye getirilip bozulan işi bir daha düzeltmek mümkün olmayabilir.</p>

  <p class="normal">Asıl toyluk, acemilik sizin mektup yazmış olmanız. Şimdi bu işin sonunun neye varacağını kestirebilirseniz aşk olsun size! Yoksa, o kadına, kendisini size vermesi gerektiğini kanıtlayacağınızı mı umuyorsunuz? Bence böyle bir gerçek kanıtlanamaz ancak duyguyla sezilebilir. Bu akılla değil, duyguyla, heyecanla kabul ettirilebilir ancak. Mektup aracılığıyla heyecanlandırmak ne işe yarar? Yanında değilsiniz ki bir yararınız olsun bundan! O tatlı sözlerin bir aşk sarhoşluğu verdiğini varsayalım, o sarhoşluğun sürüp gideceğini ve düşüncenin işe karışıp açılmayı önlemesine vakit bırakmayacağını mı sanıyorsunuz? Bir mektup ne kadar sürede yazılır, yerine ulaşmadan önce ne kadar zaman geçer, düşünün de söyleyin bakalım. Bir kadın, hele hele sizin o dindar bayan gibi ahlâk ilkelerine çok bağlı bir kadın, asla istememeye çalıştığı bir şeyi o kadar uzun süre isteyebilir mi? Sizin bu yaptığınız ancak çocuklar arasında olur çünkü onlar bir kez “Sizi seviyorum” diye yazmışlarsa, kendileri farkında değillerdir ama “Kendimi veriyorum” demektir bu. Madam de Tourvel o hesaplı namusluluğuyla her sözü, değerini ölçüp biçerek sarf eder tabii ki. Siz, kendisiyle konuşurken üstünlük sağlamış olmanıza rağmen, o, mektubunda alt ediyor sizi. Hem sonra ne olur bilir misiniz? İnsan bir tartışmaya girmesin, bir daha boyun eğmek istemez. Araya araya bazı haklı nedenler de bulur ve söyler ve sonra sıkı sıkıya bağlanır bunlara. Doğru oldukları için değil, söylediklerinden dönmemek için.</p>

  <p class="normal">Üstelik bir şey daha var ve sizin bunu nasıl düşünemediğiniz şaşırtıyor beni: Aşkta, insanın gerçekten hissetmediği bir şeyi yazması kadar zor bir şey yoktur. Yani okuyana inandırıcı gelecek biçimde yazmak... Gerçi kullanılan sözcükler hep aynıdır ama yerleri, sıraları değişir, daha doğrusu insan bunları öyle bir biçimde sıraya koyar ki, işi bozmaya yeter bu. Bir kez daha okuyun yazdığınız mektubu. O mektupta öyle bir özen, öyle bir düzen var ki her cümle iç dünyanızı gösteriyor. Umarım sizin Başkan hanımı bu durumu sezebilecek kadar incelmiş değildir ama ne önemi olabilir bunun? Siz gene de istediğinizi elde edemiyorsunuz! Romanların kusuru da buradadır işte. Yazar heyecanlanmak için çırpınır, okuyucu buz gibidir. Yalnızca Heloise’i bu kuralın dışında tutabiliriz. Bu kitabı usta biri yazmıştır ama inandırıcılığını görünce aslının da gerçek olmadığına inanamıyorum. Konuşurken durum farklıdır. İnsan sesini kullanmaya alışkın olduğundan ona duygu katmasını da bilir. Gözyaşlarının kolayca akması, bu duyguyu bir kat daha artırır. Gözlerdeki arzu aşk, sevgi diye gösterir kendini. Sözcüklerin gelişigüzel bir biçimde sıralanması da aşkın gerçek belagatı olan karışıklığı ve düzensizliği çok andırır. Hele sevdiğimiz kimsenin karşımızda olması biz kadınların düşünmesini önler ve bize yenilmek, teslim olmak hevesini verir.</p>

  <p class="normal">İnanın bana Vikont, madem ki size artık yazmayın diyorlar, siz de bunu bulunmaz bir fırsat bilip hatayı düzeltmeye, konuşmak için fırsat kollamaya bakın. O kadın, benim sandığımdan da güçlüymüş doğrusu. İyi savunuyor kendini. O kadar uzun tutmamış mektubunu, size bir minnettarlık cümlesi sıkış-tırıvermek için bahane icat etmemiş olsa asıl duygularını hiç belli etmeyecekmiş.</p>

  <p class="normal">Sonunda istediğinizi elde edeceğinizden kuşku duymamak için bir neden daha var: Aynı zamanda birçok gücü birden kullanıyor; işin sonunu kestirebiliyorum. Sözün söylenmesini önlemek için tüketecek bu güçleri ve yalnızca işin olmasını sağlayacak kadar bir gücü kalacak.</p>

  <p class="normal">İki mektubu da geri gönderiyorum. İhtiyatlı davranırsanız mutluluk anınıza kadar başka mektup yazıp almazsınız. Geç oldu yoksa size küçük Volanges’dan da söz edecektim. Hızla gelişme kaydediyor, çok memnunum bundan. Öyle sanıyorum ki ben işimi sizden önce bitireceğim, sevinirsiniz değil mi? Bugünlük Allahaısmarladık.</p>

  <p class="normal" p="sagnormal"><span class="ideitalik">24 Ağustos 17</span>**</p>

  <h2 class="h2baslik" id="calibre_toc_43">OTUZ DÖRDÜNCÜ MEKTUP</h2>

  <p class="ortayazi"><span class="idebold">Vikont de Valraont’dan Markiz de Merteuil’e</span></p>

  <p class="normal">Güzel söylüyorsunuz sevgili dostum ama herkesin bildiği şeyi kanıtlamak için niçin bu kadar yoruluyorsunuz? Sevda işinde hızlı yol almak isteyen, oturup yazacağına, karşı karşıya gelmenin yollarını aramalıdır. Bu kadar değil mi sizin bütün mektubunuz? Ayartma sanatının en başında gelen bilgilerdir bunlar, değil mi ama? Yalnız bir itirazım var: Bu kuralın dışında kalan tek bir durum var, diyorsunuz, oysa iki durum var: Utandıklarından o yola girip, cahilliklerinden kendilerini bağışlayan çocuklara bir de bilgili gözükme hastası, zekâ budalası kadınları katmak gerekir. Kibirlerinden tutulurlar ve kendilerini beğendiklerinden tuzağa düşüverirler. İşte size Kontes de B..., ilk mektuba hiç nazlanmadan karşılık verdi ama o zaman âşık mıydı yani bana? Mektup yazmayı, inceliğini gösterebileceği bir konuda kalem oynatma fırsatı olarak görmüştü.</p>

  <p class="normal">Her neyse, ben size hukukçuların diliyle söyleyeyim ki, o maddenin davamızla bir ilgisi yok. Sanıyorsunuz ki konuşmak mümkün ve ben buna rağmen ille mektup yazmak istiyorum. Öyle değil durum işte. 19’da olanlardan beri, tetikte olan bizim insafsız, benimle karşılaşmamak için öyle bir ustalık gösterdi ki, beni bütünüyle etkisiz kıldı. Öyle ki, bu durumda üstünlüğü tekrar ele alma yolunda beni ciddi bir arayışa yöneltecek. Beni hiçbir alanda alt etmesini istemem tabii ki. Mektuplarım bile bir savaşa neden oluyor, cevap vermemekle kalmıyor, bir de almamaya kalkışıyor. Her seferinde başka bir düzen kurmak gerekiyor ve bunların hepsi de başarıyla sonuçlanmıyor.</p>

  <p class="normal">Hatırlayacaksınız, ilki için ne güzel bir çare bulmuştum. İkincisinde de zorluk çekmedim. Mektubunu geri istiyordu ya... benimkini verdim onun yerine, hiç kuşkulanmadı. Sonra, bilemiyorum, atlatıldığına mı sinirlendi, kapris mi yapmak istedi, belki de olur ya namus, erdem meselesi yaptı, inat etti ve üçüncüsünü istemedi. Ama bu inat sonunda öyle bir sıkıntıya düşüyordu ki, umarım pişman olmuştur ve bundan sonra düzelir.</p>

  <p class="normal">Kendisine yalnızca takdim ettiğim o mektubu almak istememesi şaşırtmadı beni, alması yumuşama anlamına gelirdi ve ben onun daha uzun süreli bir direniş göstereceğini biliyorum. Öyle bir denemiştim; baktım olmadı, mektubu zarfa koydum, giyinme zamanı, tam Madam de Rosemonde ve hizmetçisi de oradayken, bizim oğlana verip, “Bir kâğıt emretmişlerdi” diye gönderdim. Reddetmek, bir bahane göstermek zorunda kalıp, rezalet çıkarmak olurdu. Böyle bir şeyden kaçınacağından emindim. Almış mektubu. Bizim oğlana zarfı verirken, yüzünü iyice incelemesini söylemiştim, çok dikkatlidir; Madam de Tourvel’in hafifçe kızardığını, öfkeden çok bir telaş gösterdiğini söyledi.</p>

  <p class="normal">“Bu mektubu kesinlikle ya saklamak zorunda kalacak ya da geri vermek isterse benimle yalnız kalacak ve ben de konuşmak için bir fırsat bulacağım” diye düşünüp seviniyordum. Aradan yaklaşık bir saat geçtikten sonra adamlarından biri benim odaya gelip, hanımının bana bir zarf gönderdiğini söyledi. Benim gönderdiğim zarf değildi bu ve üzerinde de benim çok özlediğim yazı vardı... Hemen açtım. Ne göreyim? Benim gönderdiğim mektup: Açılmamış, bozulmamış ve ikiye katlanmış halde. Rezaletten kendisi kadar çekinmeyeceğimi düşünerek korkmuş, bu yüzden bu şeytanca numaraya kalkışmış muhtemelen.</p>

  <p class="normal">Beni tanırsınız, anlatmaya gerek yok: Kan beynime sıçradı. Buna rağmen aklımı başıma toplayıp başka çareler bulmak gerekir, diye geçirdim içimden. Ve tek bir çare bulabildim.</p>

  <p class="normal">Her sabah buradan aşağı yukarı üç buçuk kilometrelik bir yere gider, postanın getirdiği mektupları alırlar. Bu amaçla kiliselerdeki sadaka kutularına benzer kapalı bir kutu kullanılır ve kutunun anahtarlarından biri posta memurunda, biri de Madam de Rosemonde’dadır. Herkes bu kutuya, gündüz istediği saatte mektuplarını atar, akşam postaya verilir mektuplar. Sabah da gelen mektuplar alınır. Bu işi yalnızca evin adamları değil, konukların adamları da görür. Benim adamımın sırası henüz gelmemişti, o taraflarda işi var bahanesiyle gönderdim.</p>

  <p class="normal">Bu arada mektubumu hazırladım. Zarfın üstünü yazımı değiştirerek yazdım, bir de Dijon damgası taklit ettim ustalıkla. Bu kenti niçin tercih ettiğimi anlatayım: Önce, ben de kocasının haklarına göz diktiğimden onun yazdığı yerden yazmayı daha eğlenceli buldum, ikincisi, sultanım bütün gün Dijon’dan mektup almak istediğini söylemişti. O da bu zevki tadıp sevinsin bari diye düşündüm.</p>

  <p class="normal">Bu hazırlıkları tamamladıktan sonra mektubu ötekilerin içine karıştırmak mesele değildi. Bu düzen sayesinde mektubun alınışına da tanık oldum: Burada âdettir, sabah kahvaltısı hep birlikte yapılır, mektuplar gelinceye kadar da kimse sofradan kalkmaz. Sonunda mektuplar geldi.</p>

  <p class="normal">Madam de Rosemonde kutuyu açtı. Mektubu Madam de Tourvel’e verirken “Dijon”dan dedi. Madam de Tourvel, merak içinde, “Ama bu kocamın yazısı değil” diyerek alelacele açtı zarfı: Hemen anladı durumu. Öyle perişan oldu ki Madam de Rosemonde fark ederek, “Ne var, bir şey mi olmuş?” diye sordu. Ben de “Ne var o kadar korkutucu bu mektupta?” deyip yanına yaklaştım. Bizim mahcup dindar sultan cesaret edip gözlerini kaldıramıyor, tek kelime çıkmıyordu ağzından. Telaşını gizlemek için mektubu okur gibi yapıyordu ama okuyacak hali yoktu. Onun o sıkıntılı hali zevk veriyordu bana. Onu daha fazla tahrik etmek için sakin bir tavırla, “Neyse, biraz sakinleştiniz, belli ki sizi çok fazla üzecek bir şey yok mektupta ama biraz şaşırmış bir haliniz var” dedim. Sinirlendi ve ihtiyatlılığın düşündürtemeyeceği laflar buldu: “Bu mektupta beni üzecek şeyler var. Bir insanın bana böyle bir mektup yazmasına, buna cüret edebilmesine şaşıyorum tabii ki.” Madam de Rosemonde, “Yazan kim?” diye sordu. Öfkeli sultan, “İmza yok ama mektup nefret bir şey, yazan da nefret edilecek biri. Bu konuyu kapatırsanız sevinirim” dedi. Bunları söylerken benim yazmaya cüret ettiğim mektubu yırttı, parçalarını cebine koydu ve çıkıp gitti.</p>

  <p class="normal">İstediği kadar sinirlensin, mektubu aldı ya! Hiç endişe etmiyorum, mutlaka merak edip tamamını okur.</p>

  <p class="normal">Bütün günü anlatmaya kalkışırsam uzun olur. Her iki mektubun da müsveddelerini gönderiyorum. Okuyun, benim bildiğim kadarını siz de öğrenmiş olursunuz. Benim neler yazdığımı kaçırmak istemiyorsanız, kargacık burgacık yazımı sökmeye alışın. Dünyayı verseler temize çekemem onları. Allahaısmarladık dostum.</p>

  <p class="normal" p="sagnormal"><span class="ideitalik">25 Ağustos 17</span>**</p>

  <h2 class="h2baslik" id="calibre_toc_44">OTUZ BEŞİNCİ MEKTUP</h2>

  <p class="ortayazi"><span class="idebold">Vikont de Valmont’dan Madam de Tourvel’e</span></p>

  <p class="normal">Emrinize itaat edeyim Madam, itaat edeyim ki siz de kabul edersiniz artık belki. Bu kadar kusurumla, bende olduğunu hayal edip inandığınız bunca kusurumla gene de gönlüm küçük bir siteme dahi cüret edemeyecek kadar temizdir ve en büyük fedakârlıklara da katlanacak kadar cesurdur. Susmamı ve unutmamı emrediyorsunuz! Tamam! Aşkımı susmak zorunda bırakacağım. Ne kadar acımasızca karşılandığını da unuturum elimden gelirse. Size kendimi beğendirmek istemiştim. Böyle bir dilek, hak sayılamazdı elbette. Merhametinize muhtaç oluşum da merhametinize layık olduğumu göstermezdi. İtiraf ediyorum bunu ama siz aşkımı bir hakaret gibi görüyorsunuz. Unutuyorsunuz ki bir kabahat olsa bile, nedeni de özrü de sizsiniz bunun. Unuttuğunuz bir şey daha var: Gönlümdeki her şeyi açmaya çalışmıştım size, böyle bir açılmadan zararlı çıkacağımı bilsem bile, artık ruhuma işlemiş duyguları sizden gizleyemezdim. Ne var ki, içtenliğimden kaynaklanan şeyleri siz küstahlık olarak görüyorsunuz. Böylesine şefkatli, saygılı, gerçek bir aşkın ödülü olarak kendinizden uzaklaştırıyorsunuz beni. Yetmiyormuş gibi bir de kin duyduğunuzdan söz ediyorsunuz... Böyle bir muameleye uğrayıp da kim şikâyet etmezdi? Bir tek ben boyun eğiyorum. Her şeye katlanıyorum ve sesimi çıkarmıyorum. Kahretseniz de tapıyorum size. Beni öyle bir elinize geçirdiniz ki, bütün duygularıma hükmediyorsunuz artık. Size yalnızca aşkım karşı koyabiliyorsa, bir tek onu yok edemiyorsanız; bunun nedeni, bu aşkın, benim değil sizin eseriniz olmasıdır.</p>

  <p class="normal">Bunlara da karşılık istemiyorum kesinlikle. Bir karşılığı olur diye de kendimi avutmadım asla. Bazen gösterdiğiniz ilgiyi düşünüp, bana acıyacağınızı umut edebilirdim. Onu da beklemiyorum. Ancak şunu itiraf edeyim ki, sizin adaletinize başvurmanın hakkım olduğunu sanıyorum.</p>

  <p class="normal">Beni size kötülemek isteyenler olduğunu söylüyorsunuz Madam. “Dostlarınızın öğütlerini dinleseymişiniz, beni yanınıza yaklaştırmazmışsınız...” Sizin sözleriniz bunlar. Kimmiş o hayırlı dostlarınız? Böylesine ağır yargılarda bulunan, ahlâka, namusa bu kadar bağlı kimseler, adlarının açıklanmasına razı olurlar elbette! Adlarının gizli tutulmasına, bir örtü gibi sarınıp alçak iftiracılarla bir tutulmayı istemezler hiç kuşkusuz. Benim onların adlarını da, bende ne kusur bulduklarını da bilmem gerekir. Bunları öğrenmek hakkımdır benim Madam, çünkü siz onların dediklerine bakarak hüküm veriyorsunuz. Hâkimin karşısına çıkan insan suçunun ne olduğunu, kendisini kimlerin ihbar etmiş olduğunu öğrenmeden cezalandırılamaz. Sizden dilediğim tek lütuf budur. İnanın kendimi aklar, sözlerini geri aldırırdım onlara.</p>

  <p class="normal">Kimilerinin kuru gürültülerine, boş sözlerine aldırmadım ben. Onlara değer verir miyim hiç? Ama sizin için öyle değil durum. Sizin gözünüzde bir değerim olsun diye canımı verirken bu en büyük zenginliği ses çıkarmadan elimden kaçırmak ister miyim? Bana bir emriniz olacakmış ama çekiniyormuşsunuz. O emrinizi yerine getirmekle sizi minnettar etmek bile elimdeymiş... Siz söylüyorsunuz bunu. Size bir hizmette bulunabilirsem sizden bir minnettarlık beklemek şöyle dursun, ben size minnettar olurum. Önce siz adaletinizi gösterin ve benden ne istediğinizi söyleyin. Kendiliğimden anlayabilecek olsam, böyle sormazdım, söylemek zahmetine katlanmanızı istemezdim. Sizi görmek zevkiyle bir de hizmetinizde olma mutluluğunu bağışlayın, gene de acıdığınız için sevinir, mutlu olurum. Kim engelleyebilir bu lütfunuzu? Emrinizi yerine getirmeyeceğimden mi korkuyorsunuz? Böyle bir şey düşündüyseniz, unutmam, bağışlayamam kesinlikle o hakareti. Mektubunuzu geri vermeyişimi emrinizi yerine getirmemek olarak anlamayın. Ona artık ihtiyacım olmamasını sizden çok ben isterim ama elden ne gelir? Ben sizin gönlünüzün şefkatli olduğunu düşünmeye alışmıştım ama o mektupta sizi asıl gözükmek istediğiniz halinizle görebiliyorum ancak, içimde belki duygularımı sizin de paylaşabileceğiniz umudu uyansa, hemen o mektubu okuyorum ve böyle bir şeye razı olmaktansa benden fersah fersah uzaklara kaçacağınızı anlıyorum. Her haliniz, her şeyiniz sevgimi bir kat daha artırıp haklı olduğunu bildirirken, benim sevgimi bir hakaret kabul ettiğinizi o mektubunuz hatırlatıyor ancak. Sizi görüp aşkımı Tanrı’nın en büyük nimeti sandığım zamanlarda, bunun korkunç bir acıdan başka bir şey olmadığını anlamak için gene o mektubunuzu okumaya ihtiyacım var. Şimdi siz de kabul edersiniz ki, beni mahveden o mektubu size geri verebilmek en büyük mutluluk olacaktır benim için. Onu benden hâlâ istemeniz, içindekilere inanmamaya izin vermeniz demektir. Size bu mektubu ivedilikle ve memnuniyetle geri vereceğimden hiç kuşkunuz olmasın.</p>

  <p class="normal" p="sagnormal"><span class="ideitalik">21 Ağustos 17</span>**</p>

  <h2 class="h2baslik" id="calibre_toc_45">OTUZ ALTINCI MEKTUP</h2>

  <p class="ortayazi"><span class="idebold">Vikont de Valmont’dan Madam de Tourvel’e</span></p>

  <p class="normal">(Dijon damgalı)</p>

  <p class="normal">Günden güne katılaşıyorsunuz Madam! Söyleme cesaretini göstereceğim artık: Acıma duyusuna kapılmaktan korkuyorsunuz da adaletsizlik yapmaktan korkmuyorsunuz. Benim ne diyeceğimi öğrenmeye gerek duymadan suçlu olduğuma karar verdiniz. Şimdi anlamış olmalısınız ki, cevap vermektense savunmamı okumamak daha kolay. Israrla mektuplarımı almıyor ve nefretle reddediyorsunuz. Şimdi benim tek istediğim sizi içimde bir kötülük olmadığına inandırmak ve siz böyle bir zamanda beni hileye, kurnazlığa başvurmaya zorluyorsunuz! Kendisini aklamak için çaba harcayan insan, her yola başvurur tabii ki! Kaldı ki ben duygularımın doğruluğundan eminim ve onları hoş görmeniz için size gerektiği gibi aktarabilmem yeterli gelecektir, hiç kuşkum yok bundan. İşte bu düşüncelerle böyle sapa bir yolu göze alıyorum. Umarım bağışlayacaksınız bu kabahatimi. Aşk, kayıtsızlıktan daha becerikli çıkıp, onu saf dışı ederek sesini duyurabiliyorsa, buna da o kadar şaşmazsınız umarım.</p>

  <p class="normal">Madam, izin verin de gönlümdekilerin hepsini dökeyim size. Size aittir bu gönül. Her şeyini öğrenmeniz doğru olmaz mı sizce?</p>

  <p class="normal">Buraya, Madam de Rosemonde’un köşküne geldiğim gün talihin bana neler hazırladığını nereden bilebilirdim? Sizin burada olduğunuzdan haberim yoktu. Ben samimi bir insanım Madam, doğruyu söylüyorum, haberim olsaydı da telaş etmezdim. Güzelliğinize vurulmuş değilim demek istemiyorum, sizin güzelliğinize vurulmayan olabilir mi? Ancak ben arzular hissetmeye, ancak umutla cesaret bulan arzulara teslim olmaya alışık bir insandım ve aşkın acılarını tanımazdım.</p>

  <p class="normal">Madam de Rosemonde, bir süre kalmam için ne kadar ısrar etti, siz de gördünüz. Bütün gün sizinle birlikteydim gerçi ama kabul ettiğim zaman, yalnızca yakınlarımdan bir bayanın hatırını kırmayıp, memnun etmek istediğimi sanmıştım. Burada hayat, benim alışık olduğumdan çok farklıydı hiç kuşkusuz. Ona da kolayca uyabildim. Bendeki bu değişikliğin nedenlerini araştırmadım ve bunu da, size eskiden de söylemiş olduğum bir huyumdan, uysallığımdan bildim.</p>

  <p class="normal">Yazık ki (ayrıca niçin yazık olsun?) sizi daha iyi tanıdıkça anladım: Ben yalnızca yüzünüzdeki, o yüreği kuşatan güzelliği görmüştüm, meğer daha da üstün güzellikleriniz varmış sizin. Kesinlikle semavi bir ruhunuz var ve bu ruh beni hayran bıraktı, esir etti. Güzelliğe vurulmuştum, erdeme taptım. Size ulaşmayı hayal etmedim, size layık olmaya çalıştım. Geçmişime bağışlayıcı bir gözle bakmanızı dilerken bundan böyle bütün amacım takdirinizi kazanmaktı. Bu takdiri sözlerinizde ve gözlerinizde, o zehir saçan gözlerinizde arıyor, kolluyordum. Bu öyle bir zehir ki, sunan farkında değil ve içen de kuşkulanmıyor; böylesi daha tehlikeli değil mi?</p>

  <p class="normal">Aşkın ne olduğunu o zaman öğrendim işte. Ama yakınmak aklıma gelir mi? Hayatımın sonuna kadar sürecek bir sessizliğe gömmeye yemin ettiğim için, kendimi o müthiş duyguya, korkusuzca, hiçbir koşul gözetmeksizin teslim etmiştim. Gönlüme her geçen gün daha fazla hükmediyordu. Sizi görmek önce bir zevkti, daha sonra ihtiyaç halini aldı. Bir an ayrılsanız içim hüzün doluyor, dönüşünüzü müjdeleyen ayak seslerinizle de sevinç çarpıntıları başlıyordu. Ben artık yalnız sizinle, sizin için yaşıyordum. Ama söyleyin, siz tanığım olun ve söyleyin: O neşeli oyunlarımızda olsun, ciddi bir sohbet sırasında olsun, gönlümün sırrını açıklayacak bir söz çıktı mı ağzımdan hiç?</p>

  <p class="normal">Nihayet mutsuzluğumun başlangıcı olan gün gelip çattı.Kaderin ne anlaşılmaz bir cilvesiymiş bu. İyilik denebilecek bir şey neden oldu buna da. Evet Madam, yardımlarına koştuğum çaresizler içinde siz, güzelliği daha da güzelleştiren, erdemi daha da yücelten o eşsiz duygu zenginliğinizle benim zaten sarhoş olmuş gönlümü kendinden geçirdiniz. Hatırlayacaksınız belki: Dönüşte bir düşünce almıştı beni. İçimdeki duygunun, ihtiyacın beni yeneceğini anlıyor, onunla mücadele ediyordum. Ama yapamadım, başaramadım.</p>

  <p class="normal">Kendimden çok üstün bir hasımla çarpışarak tükendiğim bir anda baktım ki yalnız kalmışım sizinle. Hiç beklemiyordum bunu, tükenmiştim. Çok dolan gönlüm taştı ve sözlerimi de gözyaşlarımı da tutamadım. Ama günah mıydı bu? Günahsa eğer, çektiğim çileler yeter bir ceza değil midir?</p>

  <p class="normal">Umutsuz bir aşk beni yiyip bitirirken yalnızca acımanızı bekliyor ama yalnızca kin ve nefretinizle karşılaşıyordum. Sizi görmekten daha büyük bir mutluluk olabilir mi benim için? Hem kendime rağmen gözlerimle sizi arıyor hem de göz göze geleceğiz diye titriyorum. Beni öyle bir hale getirdiniz ki; günlerim kederimi gizlemekle, gecelerim de kederimden ağlamakla geçiyor. Siz ise tasasız, kedersiz, bütün bu sıkıntılardan, çektiğiniz için değil, çektirdiğiniz için haberli olarak mutlusunuz. Gene de siz davacı, ben suçluyum.</p>

  <p class="normal">Madam, kabahatlerimi, benim kabahatim olduğunu söylediğiniz şeyleri, ki bunlara mutsuzluklarım demek daha doğru olur belki, birer birer serdim önünüze işte. Tertemiz, gerçek bir sevgi, kendini asla yalanlamamış bir saygı, emirlerinize harfiyen boyun eğme... İşte bende uyandırdığınız duygular. Bunları Tanrı’ya bile sunmaktan çekinmezdim. Siz ki onun en güzel eserisiniz, onun bağışlayıcılığını örnek alsanız ya! Benim çektiğim bu aman vermez sıkıntıları bir düşünün... Bilesiniz ki ben sizin elinizle sonsuz kedere de, en büyük mutluluğa da götürebilecek bir yoldayım. Söyleyeceğiniz ilk söz, beni hangi kaderin beklediğini bildirecek.</p>

  <p class="normal" p="sagnormal"><span class="ideitalik">23 Ağustos 17</span>**</p>

  <h2 class="h2baslik" id="calibre_toc_46">OTUZ YEDİNCİ MEKTUP</h2>

  <p class="ortayazi"><span class="idebold">Madam de Tourvel’den Madam de Volanges’a</span></p>

  <p class="normal">Madam, dostluğunuzun bir eseri olan öğütlerinizi tutacağım. Söylediğiniz her şeyin bir hikmeti olacağını her zaman kabul etmişimdir. İtiraf edeyim ki Mösyö de Valmont hem burada gördüğünüz halini yalandan takınabiliyor hem de gene sizin anlattığınız o karakterini koruyorsa; bana göre de tehlikeli bir insandır. Madem siz öyle emrediyorsunuz, uzaklaştıracağım onu kendimden. Hiç değilse çaba harcayacağım bu amaçla. Aslında çözümü çok basit gibi görünen bir yığın şeyi, insan çabalarıyla bir türlü çözüme kavuşturamayabilir.</p>

  <p class="normal">Bu konuda halasından ricada bulunmak imkânsız gibi geliyor bana. Böyle bir şey söylemek hem kendisine hem de yeğenine karşı saygısızlık olur. Benim buradan uzaklaşmama gelince, ona da gönlüm razı olmuyor bir türlü: Her şeyden önce, daha önce de yazdığım gibi Mösyö de Tourvel’in buna bir anlam verememesinden çekiniyorum. Ayrıca şu da var: Benim gitmem, Mösyö de Valmont’un canını sıkarsa, Paris’e gelmez mi arkamdan acaba? Benim yüzümden dönmesi (gerçek böyle olmasa da herkes böyle sanacaktır), onun yakını, benim de ahbabım olduğunu herkesin bildiği bir bayanın kır köşkünde buluşmamızdan daha tuhaf karşılanmaz mı?</p>

  <p class="normal">Bu durumda tek bir çare kalıyor: O da rica edip, onu kendi rızasıyla uzaklaşmaya razı etmek. Böyle bir öneri götürmenin zor olacağını biliyorum ama onun, sandıklarından daha iyi, dürüst bir insan olduğuna inanmama çok önem verdiğini bildiğimden başarılı olacağımdan umudumu kesmiyorum. Hatta denemek keyif de verecek. Gerçekten namuslu kadınların ondan yakınmaları için şimdiye kadar hiçbir neden olmadığı gibi bundan böyle de olmayacağını kaç kez söylemiştir. Ben de bu iddiasının doğru olup olmadığını anlayabilmek için bir fırsat bulmuş oluyorum böylelikle. Benim istediğim gibi giderse, bunu sırf bana olan saygısından yapacaktır çünkü çok iyi biliyorum ki, niyeti sonbaharın büyük bölümünü burada geçirmek. Eğer ricama kulak asmaz da kalmakta ısrar ederse, o zaman ben mutlaka ayrılacağım buradan.</p>

  <p class="normal">İşte Madam, sanırım dostluğumuzun gereği de buydu. Bu gereği yerine getirmek için de sabırsızlanıyorum. Söylediğiniz gibi Mösyö de Valmont’u <span class="ideitalik">hararetle</span> savunmuş olabilirim ama emin olun ki dostlarımın öğütlerini yalnızca dinlemeye değil, tutmaya da hazırım her zaman...</p>

  <p class="normal" p="sagnormal"><span class="ideitalik">25 Ağustos 17</span>**</p>

  <h2 class="h2baslik" id="calibre_toc_47">OTUZ SEKİZİNCİ MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a</span></p>

  <p class="normal">Gönderdiğiniz o koca tomar biraz önce elime geçti sevgili Vikont. Tarih doğruysa, dün elime geçmesi gerekirdi. Her neyse, okumaya kalksam, cevap yazmaya zaman kalmayacak. Şimdilik geldiğini bildirmekle yetinip başka şeylerden söz edelim. Kendimle ilgili olarak anlatacak çok şeyim yok. Sonbahar, Paris’te yüzüne bakılacak erkek bırakmadı! Bir aydır uslu uslu oturmaktan ölmek üzereyim. Şövalye’ye gösterdiğim yakınlık, sadakat, ondan başka herkesi bunaltır, bıktırırdı! Yapacak iş yok, küçük Volanges’la vakit geçiriyorum. Size de anlatacağım onu.</p>

  <p class="normal">O çocuğun sorumluluğunu üstlenmemekle, bilemezsiniz, ne büyük bir hata yaptınız! Çok tatlı bir kız, ne inatçılığı var ne de gösterişe düşkün. Onunla sürekli birlikte olmak ne kadar doyumsuz bir zevk olurdu, düşünün bir. Öyle sanıyorum ki, duygu dünyası pek fazla gelişmeyecek ama haz duymanın getireceği heyecanlarda çok ateşli olacağı daha şimdiden belli. Zekâ ve incelik belirtisi yok onda ama deyim yerindeyse doğal bir sahteliği var ve bu bazen beni bile şaşırtıyor. Yüzüne bakan da bu kız saflığın, temizliğin, doğruluğun ta kendisidir, der. O sahtelikle neler başaracağını tahmin edersiniz artık. Okşayıcı bir doğası var. Bazen de biraz eğleneyim, diyorum. O küçücük beyniyle kendinden geçip, coşuyor, öğrenmek amacıyla yanıp tutuştuğu şey hakkında hiç, gerçekten hiçbir şey bilmemesi o coşkusunu daha bir çekici kılıyor. Sinirlenince de çok tuhaf oluyor: Öfkeleniyor, gülüyor, ağlıyor, sonra kendisine bir şeyler öğreteyim diye öyle bir yalvarıyor ki, bayılıyorum o tavrına. Onun eğitimini üstlenecek olanı kıskanıyorum doğrusu!</p>

  <p class="normal">Size yazmış mıydım acaba, hatırlamıyorum. Dört beş gün önce onun sırdaşı olma şerefine kavuştum. Söylemeye bile gerek yok herhalde, önce ağırbaşlı ve ciddi davrandım ama sıraladığı anlamsız gerekçelere beni de inandırdığını sandığını fark edince, ben de bu gerekçeleri doğru buluyormuş gibi bir tavır takındım. Bu başarıyı sırf dilbazlığıyla elde ettiğinden en ufak bir kuşkum yok. Laf gelmemesi için böyle ihtiyatlı davranmam gerekiyordu. “Seviyorum” sözcüğünü söylemesine de yazmasına da izin verdim ve hemen o gün kendisine fark ettirmeden Danceny’siyle baş başa kalmasının bir yolunu buldum. Ama o delikanlı da inanılmaz derecede budala, öpememiş bile! Gayet güzel şiirler yazıyor. Aman Tanrı’m bu yazı adamları ne aptal oluyor! Bu Danceny de aptallığıyla yük olmaya başladı artık bana. Bir de onunla uğraşacak halim yok!</p>

  <p class="normal">Asıl şimdi yararınız dokunabilir sizin bana. Danceny ile dostluğunuz var, size açılabilir. Bir kerede açılırsa epey yol alırdık. Allah aşkına bir an önce haber uçurun Başkan’ın hanımına. Gercourt’un paçayı kurtarmasına razı olamam. Zaten dün Gercourt’dan söz ettim kıza, öyle bir anlattım ki, on yıllık karısı olsa ancak bu kadar kin duyabilirdi. Ama kadınların kocalarına sadık kalmaları üzerine güzel bir nutuk attım ve bu işin ne kadar ciddi olduğunu anlattım. Böylelikle iki amaca ulaşmak istiyordum: Birincisi, beni namuslu ve ahlâklı bir kadın sanıyor, bu sanıyı güçlendirdim. Aşırı hoşgörülü olsam saygınlığım darbe alacak, ikincisi ise kocasına duyacağı kini artırdım. Ona evlenmeden kendisini aşka teslim edebileceğini, sonradan böyle şeylere kalkışmasının doğru olmayacağını anlatmaya çalıştım. Aslında fazla zamanı da yok, umarım acele eder.</p>

  <p class="normal">Allahaısmarladık Vikont, şimdi hazırlanacağım, bir yandan da gönderdiğiniz o tomarı okurum.</p>

  <p class="normal" p="sagnormal"><span class="ideitalik">27 Ağustos 17</span>**</p>

  <h2 class="h2baslik" id="calibre_toc_48">OTUZ DOKUZUNCU MEKTUP</h2>

  <p class="ortayazi"><span class="idebold">Cécile Volanges’dan Sophie Carnay’ye</span></p>

  <p class="normal">Üzülüyorum ve kaygılanıyorum Sophie’ciğim! Neredeyse bütün gece ağladım. Şimdi biraz iyiyim ama biliyorum ki sürmeyecek bu mutluluk.</p>

  <p class="normal">Dün Madam de Merteuil’le operadaydım. Benim evlilik işini konuştuk, bir süre sohbet ettik. Sonra bazı şeyler öğrendim! Kont de Gercourt diye birine veriyorlarmış beni: Düğün de sonbaharda olacakmış. Soylu ve varlıklı biriymiş. ...alayının komutanı. Buraya kadar iyi ama adam yaşlı. Düşünebiliyor musun, en aşağı otuz altı yaşındaymış! Madam de Merteuil de, “Asık suratlı, aksi biri” olduğunu söylüyor ve kendisiyle mutlu olamayacağımdan endişe ediyor. Hatta kesinlikle emin bundan, fark ettim ama üzülmeyeyim diye açıkça söylemiyor. Bütün gece bana kadınların kocalarına karşı görevlerini anlattı durdu. Mösyö de Gercourt’un sevimsiz biri olduğunu kendi de kabul ediyor ama benim sevmem gerekiyormuş onu! Bir de şunu ekledi: Ben evlendikten sonra, bir daha görmemeliymişim Şövalye Danceny’yi! Nasıl olur! Ölünceye kadar seveceğim ben onu! Onu görmemektense hiç evlenmem daha iyi! Baksın başının çaresine Mösyö de Gercourt, ben mi arayıp buldum onu? Şimdi Korsika’daymış. Dilerim Tanrı’dan on yıl kalır orada. Anneme, ben öyle koca istemem diyeceğim ama beni gene manastıra gönderir diye korkuyorum. Daha kötü olur o zaman. Ne yapacağımı bilemiyorum doğrusu. Mösyö Danceny’yi şimdi daha çok sevdiğimi anlıyorum. Bugünkü durumumun olsa olsa bir ay sürebileceğini düşündükçe gözlerim doluyor. Tek tesellim, Madam de Merteuil’ün sevgisi. Ne iyi kadın bir bilsen! Kendi üzüntüleriymiş gibi ortak oluyor üzüntülerime. O kadar da sevimli ve hoş bir insan ki, birlikte olunca bütün dertlerimi unutuyorum. Ayrıca çok şey öğreniyorum ondan, her şeyi o öğretti bana. Aklıma gelen her şeyi sorabiliyorum ona hiç utanmadan. Ayıp bir şey sorarsam, azarlıyor beni ama incitmeden. Hemen boynuna sarılıyor, dargınlığı geçinceye kadar hiç bırakmıyorum. Hiç değilse onu istediğim kadar sevebilirim, kimse engel olamaz ya buna. Bu düşünce beni pek mutlu ediyor doğrusu. Ama söz verdim kendisine, herkesin içinde, hele hele annemin yanında o kadar sevgi göstermeyeceğim. Yoksa Şövalye Danceny’den kuşkulanırmış annem. Hep şimdiki gibi yaşayabilsem, mutlu olurmuşum sanki diye düşünüyorum. Ama o Mösyö de Gercourt denilen sevimsiz herif var ya! Söz etmeyeyim şu adamdan, sinirim bozulacak gene. Şimdi ben oturup Şövalye Danceny’ye mektup yazayım, daha iyi. Hem ona dertlerimi değil, yalnızca sevgimi anlatırım. Onu üzmek istemem.</p>

  <p class="normal">Allahaısmarladık sevgili dostum. Görüyorsun ki şikâyet etmeye hakkın yok ve senin dediğin gibi çok meşgul olsam da gene seni sevmeye, sana mektup yazmaya vakit bulurum<sup class="calibre2"><a href="../Text/tehlikeliilisiler_split_024.html#footnote-1206-13" id="footnote-1206-13-backlink">[13]</a></sup>.</p>

  <p class="normal" p="sagnormal"><span class="ideitalik">27 Ağustos, 17</span>**</p>

  <h2 class="h2baslik" id="calibre_toc_49">KIRKINCI MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Zalim, mektuplarımı yanıtsız bırakmakla yetinmiyor, onları almayı da kabul etmiyor. Yüzünü görmekten de yoksun bırakmak istiyor beni, uzaklaşmamı istiyor. Şaşıracaksınız belki ama bunca acıya katlanmayı kabullendim. Belki de ayıplayacaksınız ama dinleyin önce: Bana bir emir verilmesi fırsatını kaçırmamın doğru olmayacağını düşündüm. Her şeyden önce şundan kuşkulanmıyorum: Emir veren, borç altına girmiştir. Sonra bir kadın, bize dilediği gibi bir sultan olabilme hayallerine dalmış, biz erkekleri çok mutlu eder böyle bir şey. Tuzaktan kolay kurtulamaz o. Ayrıca benimle başbaşa kalabilmek için öyle bir beceri gösterdi ki, tuhaflaşmaya başladım ve ne pahasına olursa olsun kendimi kurtarmak istedim bu durumdan. Sürekli yanındayım ve kesinlikle aşktan söz edemiyorum, bu böyle devam ederse benimle birlikte olmak ona hiçbir heyecan, hiçbir telaş vermeyecek. Siz de bilirsiniz ki, geri dönülmesi çok zor bir durum.</p>

  <p class="normal">Olur dedim tabii ki ama bir koşul ileri sürdüm. Hem de aradım taradım, kabul edemeyeceği bir koşul ileri sürdüm. İki amacım var: Biri sözümü tutup tutmamakta özgür olmak, ikincisi de sultanın benden daha memnun kaldığı, benim de kendisinden memnun olmama ihtiyaç duyacağı bir zamanda sözle ya da mektupla bir tartışma başlatabilmek. O kabul edilmez koşuldan, savunulmaz davadan vazgeçmek için bir karşılık elde etmenin yolunu da bulurum ayrıca, bunu da başarırım kesinlikle.</p>

  <p class="normal">Bu uzun girişle nedenleri açıkladıktan sonra şu son iki günün öyküsüne geçiyorum. Belge olarak da sultanın mektubuyla benim verdiğim yanıtı iliştireceğim. Kabul etmelisiniz ki, benim kadar güvenilir bir tarihçi az bulunur.</p>

  <p class="normal">Geçen sabah Dijon’dan gelen mektubun etkisini hatırlayın bir. O gün ne kadar çalkantılı geçti. Bizim o güzel dindar hanım, ancak öğle yemeğinde ortaya çıktı ve başının da çok ağrıdığını söyledi. Bu bahaneyle kadınların duyabileceği en şiddetli öfkeyi gizlemeye çalışıyordu. Yüzü bambaşka bir yüz haline gelmişti. Onun o tatlı halini bilirsiniz, o gitmiş, isyankâr biri gelmişti yerine sanki. Ancak doğrusunu söylemek gerekirse bu haliyle de başka türlü güzeldi. Zamanı gelince bu öğrendiğimden de yararlanmanın bir yolunu bulur, bazen şefkatli sevginin bazen de gerçek sevginin tadını çıkarırım.</p>

  <p class="normal">Yemekten sonra zamanın çok sıkıntılı geçeceği belliydi. Bu sıkıntıdan kurtulabilmek için, yazılması gereken mektuplar olduğunu bahane ederek odama çekildim. Saat altıya doğru salona döndüm. Madam de Rosemonde’un gezinti önerisi uygun bulundu. Arabaya bineceğimiz sırada, bizim sözde hasta müthiş bir kurnazlıkla ağrılarının arttığını bahane ederek yaşlı halamla baş başa bıraktı beni. Beni acımasızca o sıkıntıya katlanmak zorunda bırakması, öğleden sonra odama çekilmemi cezalandırmaktı muhtemelen. Bu dişi şeytana ettiğim beddualar yerini buldu mu bilmiyorum ama akşam döndüğümüzde yatakta bulduk onu.</p>

  <p class="normal">Sabahleyin, kahvaltıya inen o kadın değildi sanki. Her zamanki gibi tatlıydı gene. Bağışlandığımı sandım. Kahvaltı sona erince, o tatlı hanım, olabildiğince rahat bir tavırla kalktı ve bahçeye çıktı. Ben de hemen peşinden gittim tabii. Yanına yaklaştım ve “Bu sabah gezinti arzusu nereden geldi acaba?” diye sordum. “Bu sabah çok mektup yazdığımdan başımda bir ağrı hissediyorum” dedi. “Bu yorgunluğunuza biraz da ben neden oldum diyebilecek kadar mutlu muyum acaba?” diye sordum. “Size bir mektup yazdım ama hemen versem mi, bilmem ki, içinde bir dilek var ve siz beni dileklerimi tutmaya alıştırmadınız” dedi. Ben hemen, “Elimden gelen bir şeyse, yemin ederim...” dedim. Sözümü bitirmeme zaman bırakmadı: “Çok basit bir şey, siz benim bu dileğimi belki hak yerini bulsun diye tutmalısınız ama ben gene de yüce gönüllülük olarak kabul edeceğim onu” dedi. Bu sözleri söylerken mektubu uzattı. Elini tuttum, hemen çekti ama sinirli değildi pek, elini çekmesinde acelecilikten çok telaş vardı. “Sandığımdan sıcakmış, içeri gireyim ben” dedi. Şatoya doğru gitti. Gezintiyi biraz daha uzatmaya çalıştım ama başaramadım. Bizi içeriden görebileceklerini düşünmesem yalnızca sözle kalmaz, daha başka yollarla da diretirdim. Hiç bir şey söylemeden içeri girdi. Gezmeye çıkma numarasının amacı, bana mektubu vermekmiş. İçeri girer girmez odasına çıktı, ben de mektubu okumak amacıyla kendi odama çekildim. Siz de bu mektubu şimdilik bırakıp o mektupla benim yanıtımı okusanız iyi edersiniz...</p>

  <h2 class="h2baslik" id="calibre_toc_50">KIRK BİRİNCİ MEKTUP</h2>

  <p class="ortayazi"><span class="idebold">Madam de Tourvel’den Vikont de Valmont’a</span></p>

  <p class="normal">Bu yaptıklarınız beni her geçen gün daha bezgin hale getirmek için mi Mösyö? Sürekli lafı bile ağır gelen, işitmemin doğru olmayacağına inandığım bir duygudan söz ettiniz inatla ve ısrarla. Size içten davranmamı ya da çekingenliğimi fırsat bilmeye cüret ettiniz, o mektupları verdiniz bana. Hele hele sonuncusunun elime geçmesi için seçtiğiniz yol bir beyefendiye yakışmazdı kesinlikle. Kendime laf getireceğim bir tepki vermemden bile çekinmediniz. Bunlardan ne kadar yakınsam hakkımdır diye düşünüyorum. Ama bütün bu yakınma nedenlerimi tek tek saymaktansa sizden bir isteğim olacak, yerine getirirseniz eğer, her şeyi unutmaya hazırım.</p>

  <p class="normal">Hiçbir dileğimi geri çevirmenizden korkmam için bir neden olmadığını siz kendiniz söylüyorsunuz Mösyö ve ancak size özgü bir tutarsızlıkla o sözlerinizden hemen sonra şimdiye kadar istemiş olduğum tek bir şeyi geri çevirdiğinizi hatırlatıyorsunuz<sup class="calibre2"><a href="../Text/tehlikeliilisiler_split_025.html#footnote-1206-14" id="footnote-1206-14-backlink">[14]</a></sup> ama ben daha birkaç gün önce çok kesin biçimde verdiğiniz bir sözde duracağınızı umut etmek istiyorum gene de.</p>

  <p class="normal">Sizin benden uzaklaşmanızı, buradan gitmenizi istiyorum. Burada daha fazla kalırsanız, başkalarını kötü sanmaktan hoşlanan, sizin de toplantılarında bulunduğunuz kadınlara eleştirel bir gözle bakmaya alıştırdığınız o kalabalığın benim için de ağır yargılar vermesine yol açacaksınız.</p>

  <p class="normal">Aslında dostlarım çok önceden haber vermişlerdi bu tehlikeyi bana ama ben kulak asmamış, sizin durumunuzu göz önünde bulundurup, zarar verdiğiniz bunca kadınla beni aynı kefeye koymaktan kaçınacağınızı umarak savunmak istemiştim sizi. Ancak size göre o kadınlarla benim aramda bir fark olmadığını fark ettim ve bunun doğru olduğuna da kesinlikle inandım. Bundan böyle benim de dostlarımın dediklerine uymam hem onlara, hem başkalarına hem de kendime borçlu olduğum bir görevdir. Bu arada şunu da söyleyeyim ki, isteğimi yerine getirmemekle bir şey kazanmış olmayacaksınız. Eğer siz gitmemekte diretirseniz, ben gideceğim, kesinlikle kararlıyım buna. Ancak bu sözlerimle yapacağınız iyiliği değersiz göstermek istiyorum sanmayın sakın. Beni gitmek zorunda bırakırsanız, bu yıla ilişkin bütün tasarılarımı alt üst etmiş olursunuz. Şu halde Mösyö, defalarca söylemiş olduğunuz gibi namuslu kadınlara sizden hiçbir zarar gelmeyeceğini kanıtlayın. Onlara karşı bir kusurunuz olmuşsa bile bunu düzeltmeyi bildiğinizi gösterin.</p>

  <p class="normal">Size böyle bir isteğin nedenini söylemek gerektiğine inan-saydım şunu söylemeyi yeterli bulurdum: Yaşamınızı böyle bir istekle karşılaşmak için geçirmişsiniz ama yazık ki siz, benim için buna olanak vermediniz. Ancak ben artık bütün bunları unutmak niyetindeyim. Size minnet ve şükran duymam için, gönlümü kazanmanız için bir fırsat verirken olup bitenleri hatırlayıp, hakkınızda ağır bir yargıya varmak zorunda kalmak da istemem. Allahaısmarladık Mösyö. Vereceğiniz karar, bundan sonra sizi nasıl görmem gerektiğini öğretecektir. Saygılar...</p>

  <p class="normal" p="sagnormal"><span class="ideitalik">26 Ağustos 17</span>**</p>

  <h2 class="h2baslik" id="calibre_toc_51">KIRK İKİNCİ MEKTUP</h2>

  <p class="ortayazi"><span class="idebold">Vikont de Valmont’dan Madam de Tourvel’e</span></p>

  <p class="normal">Kabul etmemi istediğiniz koşullar ne kadar ağır olursa olsun Madam, gereğini yapacağım bunların. Bir isteğinize, hiçbir isteğinize karşı koyamayacağımı hissediyorum. Böylece, anlaşmaya vardıktan sonra ben de sizden bazı şeyler isteme cesaretini göstersem, bilmem çok görür müsünüz? Sizin emirleriniz gibi zor şeyler değil bunlar. İzin verirseniz eğer, bunları her şeye rağmen, bir ödül gibi, isteklerinize kesinlikle boyun eğmiş olmanın ödülü gibi göreceğim.</p>

  <p class="normal">İsteklerimden biri -adaletinizle bunu benden esirgemeyeceğinizi umuyorum- benim aleyhimde size kimlerin ne söylediğini lütfedip bildirmenizdir. Bana bu kadar kötülük etmiş kimseleri bilmek hakkımdır diye düşünüyorum. Öteki isteğim, artık acıma duygularınıza daha fazla yaraşacak olan aşkımı yılda bir kez olsun saygıyla bildirmeme izin vermenizdir. Bunu da bekliyorum sizin merhametinizden.</p>

  <p class="normal">Düşünün ki Madam, emrinizi derhal yerine getiriyorum. Bedelini mutluluğumla ödeyeceğimi biliyorum ve gene de yerine getiriyorum. İnsan haksızlık ettiği kimseyi görmekten acı duyar mutlaka, siz böyle bir cezadan kurtulmak için benim buradan gitmemi istiyorsunuz, bunu biliyorum ve gene de derhal yerine getiriyorum emrinizi.</p>

  <p class="normal">Doğrusunu söyleyin Madam, herkesin size ancak saygı göstereceğini bilirsiniz ve sizin için ağır bir yargıda bulunmasından korkmazsınız. Ancak siz kusurlu görebilmektense cezalandırmayı kolay bulduğunuz birini karşınızda görmekten huzursuzluk duyuyorsunuz. Yardım çağrılarına cevap veremediğimiz bir zavallıdan gözlerimizi kaçırırız. İşte sizin beni yanınızdan uzaklaştırmanız da bundan başka bir şey değil.</p>

  <p class="normal">Özlem, çektiğim acıları artırınca, sizden başka kime yakınabilirim ben? Bundan sonra en büyük ihtiyacım olacak avutucu sözleri sizden başka kimden bekleyebilirim? Siz ki acılarımın tek nedenisiniz, esirgeyecek misiniz o sözleri benden?</p>

  <p class="normal">Buradan gitmeden önce, gönlümde uyandırdığınız duyguların ne kadar saf ve temiz olduğunu size de kabul ettirmek istediğimi, ancak sizden gelecek bir emirle buradan uzaklaşmaya cesaret edebileceğimi söylersem şaşırtmaz bu da sizi herhalde.</p>

  <p class="normal">İşte bu iki nedenden, sizden, benimle bir kez daha konuşmaya razı olmanızı istiyorum. Bu işin mektupla da yapılabileceğini düşünmek hoş. İnsan ciltler dolusu yazar da on beş dakikalık bir konuşmanın aydınlatabileceği bir şeyi bir türlü ifade edemez. Siz benimle konuşmak için kolaylıkla zaman bulabilirsiniz. Emrinizi bir an önce yerine getirmek istiyorum ama Madam biliyorsunuz ki Madam de Rosemonde’a sonbaharın bir bölümünü yanında geçirmek istediğimi söylemiştim. Şimdi beni buradan gitmek zorunda bırakacak bir gerekçe bulabilmek için hiç değilse bir mektup gelmesini beklemeliyim.</p>

  <p class="normal">Allahaısmarladık Madam. Bu ayrılık sözünün şimdi bana ne kadar acı verdiğini biliyor musunuz? Bana ayrılığı, özlemi hatırlatıyor ve perişan ediyor gönlümü. Bana ne acılar verdiğini düşünebilseydiniz, bu boyun eğişimin mutlu etmesi gerekirdi sizi. Hiç değilse, merhamet edip, aşkıma, şefkat ve saygıda bir an bile kusur etmemiş aşkıma inanmanızı isterdim.</p>

  <p class="normal" p="sagnormal"><span class="ideitalik">26 Ağustos 17</span>**</p>

  <h2 class="h2baslik" id="calibre_toc_52">KIRKINCI MEKTUP’UN SONU</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Bir düşünelim şimdi, bakalım sevgili dostum. O çok titiz, namuslu Madam de Tourvel’den, istediklerimden birincisini koparabilmem imkânsız, sanırım siz de hayır diyemezsiniz buna. Arkamdan kimlerin konuştuğunu söyleyip, kendisine güvenen dostlarını ele veremez. Ama ben o koşulla söz verdim. Dolayısıyla bir borç altına girmiş değilim. Ayrıca şunu da kabul edersiniz ki, onu yerine getirmeyince, öteki isteklerime ses çıkaramaz pek fazla, direnmekte haklı olurum ben de. Böylece uzaklaşmakla sürekli mektuplaşabilme hakkını elde etmiş oluyorum. Onunla görüşmeyi de istedim ama pek ihtimal veremiyorum buna. Bundan sonra kendisiyle görüşmem gerçekten gerekli olursa, reddetmemeye alıştırmak istedim onu, başka bir amacım yok.</p>

  <p class="normal">Yola çıkmadan önce bir işim daha kalıyor: Beni Madam de Tourvel’e çekiştirenlerin kimler olduğunu öğrenmek. Kocası olacak o ukala mı yoksa? Keşke o olsa. Bir kere bir kadının koca yasağı altında olması insanın arzularını kamçılar. İkincisi, sultanı mektup yazmaya ikna edersem, kocasından çekinmem için bir neden kalmaz. Madem ki yasaklarını dinlemiyor, sözlerine aldırmıyor, gerisi kolaydır artık.</p>

  <p class="normal">Ama eğer yakın bir kadın dostu var da, bana düşman olan o kadınsa, aralarını açmak kesinlikle şarttır diye düşünüyorum. Halledebilirim de bu işi ama öğrenmek gerekir tabii.</p>

  <p class="normal">Dün öğrenebileceğimi sanmıştım ama o kadın başka kadınlardan çok farklı. Birlikteydik, yemeğe çağırdılar. Henüz giyinmesini bitirmemişti, acele ediyor ve özür diliyordu. Masanın anahtarını üstünde bıraktığını gördüm. Bilirim âdetini, odanın anahtarını da almaz. Yemekte sürekli o meseleyi düşündüm. Hizmetçisinin indiğini duyar duymaz kararımı verdim. Burnum kanıyor bahanesiyle çıktım. Hemen yazı masasına koştum. Çekmecelerin hepsi açıktı ama yazılı tek bir kâğıt bulamadım. Bu mevsimde kâğıt da yakılmaz pek. Gelen mektupları ne yapıyor acaba? Çok sık da mektup alıyor üstelik. Her tarafı aradım, hiçbir işe yaramadı. Tek bir kazancım oldu yalnızca. O değerli hazineyi sürekli cebinde taşıdığından hiç kuşkum kalmadı.</p>

  <p class="normal">Nasıl yapsam da cebinden çeksem onu? Dünden beri bir yolunu bulmaya çalışıyorum ama olmuyor, beceremiyorum bir türlü. Ama içimdeki isteği de yenemiyorum bir türlü. Ben de becerebilseydim şu yankesicilik işini! Doğrusunu söylemek gerekirse aşk entrikalarına karışan insan bunu da öğrenmeli yoksa eğitimi yarım kalmış sayılır. Diyelim, sevgiliniz, başka birisiyle de kırıştırıyor, o adamın bir mektubunu ya da bir resmini namuslu geçinen bir kadının cebinden aşırıp, maskesini düşürmek hoş olmaz mı? Ama analarımız babalarımız bunları düşünmezler ki! Benimse şimdi her şeyi düşünebilmemin bir yararı yok. Yalnızca beceriksizliğimi fark ediyorum ve bir çaresini de bulamıyorum kesinlikle.</p>

  <p class="normal">Sonunda dönüp sofraya oturdum. Çok sinirliydim. Neyse ki sultanım yatıştırdı biraz beni. O yalancıktan rahatsızlığıma bir çare getirdi, ben de bu fırsattan yararlanarak, ona son zamanlarda şiddetli heyecanlar geçirdiğimi, bu yüzden sağlığımın bozulduğunu söyledim. Nedeninin kendisi olduğundan hiç kuşkusu yok ve sanıyorum ki bu heyecanlarıma nasıl bir deva bulabileceğini düşünüyor. Ama siz onun dindar olmasına bakmayın, bir sevap yapma niyetinde değil kesinlikle. Aşkın da sadakası vardır, onu bilmiyor. Bu sadakayı kendi eliyle vermediğine göre çalmak hakkım olmaz mı? Ama artık Allahaısmarladık demem gerekiyor. Şimdi sizinle konuşuyorum ama aklım hep o lanet olası mektuplarda.</p>

  <p class="normal" p="sagnormal"><span class="ideitalik">27 Ağustos 17</span>**</p>

  <h2 class="h2baslik" id="calibre_toc_53">KIRK ÜÇÜNCÜ MEKTUP</h2>

  <p class="ortayazi"><span class="idebold">Madam de Tourvel’den Vikont de Valmont’a</span></p>

  <p class="normal">Niçin acaba Mösyö, minnet ve şükran duygularımın azalmasını istiyorsunuz? Niçin size boyun eğişimi yarım bırakıyorsunuz? Yapacağınız iyilik için neredeyse pazarlık yapmasanız olmaz mı? Benim o iyiliğin değerini anlamam yeterli olmaz mı? Çok şey istemekle kalmıyorsunuz, olmayacak şeyler istiyorsunuz. Dostlarım bana sizden söz ettilerse, elbette beni düşündüklerinden yaptılar bunu. Yanılmış olsalar bile, amaçları iyilikten başka bir şey değildi. Siz istiyorsunuz ki bana gösterdikleri bu sevgiye, bu iyiliğe karşılık ben sırlarını size açarak bildireyim onlara karşı minnet ve şükran duygularımı! Size bu meseleden söz etmekle ne kadar yanlış davrandığımı çok acı bir biçimde hissettiriyorsunuz bana şimdi. Bir başkasının yanında söylendiğinde ancak saflık kabul edilebilecek bir söz, sizin yanınızda söylendiğinde büyük bir yanılgı oluyor, öyle ki isteklerinizi yerine getirsem korkunç bir ahlâksızlığa sürüklemiş olacağım kendimi. Siz söyleyin, namuslu bir insan olarak siz söyleyin: Benim böyle bir işe razı olmamı düşünmeli miydiniz? Bana böyle bir öneride bulunmalı mıydınız? Hayır, elbette. İyi düşünün, benden böyle bir şey istediğinize kesinlikle pişman olacaksınız.</p>

  <p class="normal">Bana mektup yazmak istemenize gelirsek, buna da razı olmam kolay değil. Elinizi vicdanınıza koyup düşünürseniz, kabahat benim değil. Sizi incitmek istemem ama böyle bir şöhretiniz varken ve o şöhretin büsbütün haksız olmadığını siz kendi ağzınızla söylerken, sizinle mektuplaştığını açıklayabilecek bir kadın olacağını düşünebiliyor musunuz? Hangi namuslu kadın gizlemek zorunda kalacağını bildiği bir işe evet der?</p>

  <p class="normal">Hiç değilse mektuplarınızın, beni üzmeyecek, okuduğumda kendi kendimi suçlamak zorunda bırakmayacak mektuplar olacağı konusunda bir söz verebilseniz! O zaman belki, kendimi öfkeye kaptırmayıp, yalnızca aklın sesini dinlediğimi göstermek kaygısıyla, çok güçlü birtakım düşünceleri dikkate almadan ve aşmaya hakkım olmayan bir sınırı da aşarak bana mektup yazmanıza izin verebilirim. Dediğiniz gibi, bunu gerçekten istiyorsanız, bu koşulu kabul edersiniz. Aksi takdirde kabul edemem. Şimdi sizin için katlandığım fedakârlığı anlayabiliyorsanız ve biraz da olsa bir şükran duyuyorsanız, gidişinizi geciktirmezsiniz.</p>

  <p class="normal">Yeri gelmişken hatırlatmama izin verin; bu sabah bir mektup aldığınız halde Madam de Rosemonde’a gideceğinizi söylemediniz hâlâ. Bana da bir fırsat beklediğinizi yazmıştınız. Artık sözünüzü tutmanıza bir engel kalmayacaktır umarım. Gitmek için benden beklediğiniz ama benim razı olmayacağım konuşmayı beklemeyip, gerekli gördüğünüz ağızdan emir yerine bir kez daha yenilediğim ricamı yeterli bulacağınızı ummak istiyorum. Allahaısmarladık Mösyö.</p>

  <p class="normal" p="sagnormal"><span class="ideitalik">27 Ağustos 17</span>**</p>

  <h2 class="h2baslik" id="calibre_toc_54">KIRK DÖRDÜNCÜ MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Sevincimi siz de paylaşın sevgili dostum. Seviliyorum, yendim o öfkeli yüreği! Hâlâ belli etmemeye çalışıyor ama boşuna! Ben, her zaman şanslı becerimle kaptım sırrını. Bir an ara vermediğim çabalarımla öğrendim istediğim her şeyi. Dün geceden, o mutlu geceden sonra havamı buldum, kişiliğime kavuştum. Biri aşk, biri vicdansızlık olan ve gizlenmek istenen iki olayı ortaya çıkardım. Birinin keyfini sürecek, ötekini cezalandıracağım ve böylelikle bir hazdan bir hazza uçacağım. Bunu yalnızca düşünmek bile öyle coşturuyor ki beni, ihtiyatlı davranmak zor geliyor, hatta belki olayları size sırasıyla anlatmak bile zor gelecek. Bir deneyelim bakalım.</p>

  <p class="normal">Dün mektubumu yazdıktan sonra, benim melek yüzlü dindar sultanımdan bir cevap aldım. Onu da gönderiyorum size. Göreceğiniz gibi acemiliğini elinden geldiği kadar gidermeye çalışarak mektup yazmak için izin veriyor bana ama bir an önce de gitmemi istiyor. Zaten ben de farkındaydım, buradan gitmeyi geciktirmek ancak zarar verecek bana.</p>

  <p class="normal">Bir de şu var: Arkamdan kimin konuştuğunu öğrenme isteği de kemirip duruyor içimi, ne yapacağımı bilemiyorum. Hizmetçiyi kandırabilsem de hanımının cebindekileri bana vermeye ikna edebilsem, diyordum. Akşam rahatlıkla alır, sabahleyin de yerine koyabilirdi hiç kimseye fark ettirmeden. Bu amaçla bir çaba harcadım, bu önemsiz iş için, ona altın verebileceğimi söyledim ama ahlâk saplantısı içinde, kuruntulu, belki de korkak biriymiş. Konuşmalarım da altınlarım da bir işe yaramadı. Ayrıntılı biçimde anlattım, tam o sırada akşam yemeği için haber verdiler, vazgeçmek zorunda kaldım ısrarımdan. Neyse ki hanımına bir şey söylemeyeceğine dair söz verdi, buna da şükür! O kadarını da ummuyordum ben.</p>

  <p class="normal">Hiç bu kadar sinirlendiğimi hatırlamıyorum. Biri bir laf edecek, zor durumda kalacağım diye korkuyordum. Bütün gece, o düşüncesizce davranışım yüzünden kendimi yedim durdum.</p>

  <p class="normal">Odama çekildiğimde hâlâ endişeliydim, bizim oğlanla konuştum. O arzularına kavuşmuş bir âşık olduğu için söz geçirebilir diye düşünüyordum. Kızı ya benim isteklerimi yerine getirmeye ya da hiç değilse ses çıkarmamaya razı etmesini istiyordum ama bizim oğlan, kendisine her zaman çok güvenmesine rağmen, bu işi başarabileceğine pek ihtimal vermedi ve bana şaşırtıcı derinlikte bir söz söyledi:</p>

  <p class="normal">“Siz daha iyi bilirsiniz efendim, bir kızla yatmak, ona hoşuna giden şeyi yaptırmaktan başka bir şey değildir. Bu başka, ona bizim istediğimiz şeyi yaptırmak başka şeydir.”</p>

  <p class="normal"><span class="ideitalik">Le bon sens du Maraud quelquefois m’épouvante<sup class="calibre2"><a href="../Text/tehlikeliilisiler_split_026.html#footnote-1206-15" id="footnote-1206-15-backlink">[15]</a></sup></span></p>

  <p class="normal">“Özellikle de bu kıza söz geçirebileceğimi hiç ummuyorum” diye sürdürdü konuşmasını. “Bir sevgilisi var galiba, şimdi böyle köy yerinde yalnız kalmış, bana yüz vermesinin nedeni bu. Efendim için neler yapmazdım ben, yoksa elimi sürmezdim bir daha” (bu oğlan gerçek bir hazine!). “Ağzını tutmasına gelince, söz alacağız da neye yarayacak bu?” dedi, “Bizi aldatırsa bir zarar mı görür bundan? Kendisine bu meseleyi bir daha açarsak, önemli olduğunu da belirtmiş oluruz, hanımının gözüne girmek için daha bir heveslenir ve gidip söyler.”</p>

  <p class="normal">Bu düşüncelerin doğru olduğunu düşündükçe daha da telaşlanıyordum. Neyse ki çenesi açılmıştı çapkının. Kendisine ihtiyacım olduğundan sesimi çıkarmadım. Kızla aralarında geçenleri anlattı: Kızın yattığı odayla hanımın odası arasındaki duvar çok ince olduğundan, gürültü yapmamak ve kuşku uyandırmamak için bizim oğlanın odasında buluşuyorlarmış. Bunu öğrenir öğrenmez yapacaklarımı tasarladım, kendisine de anlattım ve başarıyla sonuçlandırdık işi.</p>

  <p class="normal">Saatin sabahın ikisi olmasını bekledim. Tam o saatte kalktım, önceden kararlaştırdığımız biçimde, birkaç kez seslenip, duyuramadığım bahanesiyle elimde ışık, âşıkların odasına daldım. Sırdaşım gerçekten iyi oyuncudur, beni görür görmez, çok şaşırdı, çok üzüldü ve özürler diledi! Sonunda susturup, gerekliymiş gibi su ısıtmaya yolladım. O kuruntulu hizmetçi kız da öyle utandı, öyle utandı ki! Nasıl utanmasın? Bizim oğlan, iş benim istediğimden de mükemmel biçimde olsun diye gönlünü yapmış ve onu, mevsime uygun olsa bile, genel anlamda pek uygun sayılamayacak bir kılığa sokmuş.</p>

  <p class="normal">Ne kadar çok utanacak durumda olursa, işimi gördürmenin o kadar kolay olacağını anladığım için durumu ve üstünü başını değiştirmesine izin veremedim. Benim uşağa, gidip beni odamda beklemesini söyledikten sonra, darmadağınık yatakta yanına iliştim kızın ve konuşmaya başladım. Fırsatını bulup etki altına almıştım ya onu, bir daha elimden kaçırmamaya çalıştım bu hâkimiyetimi. Bu amaçla kendini dünya nimetlerine kaptırmamakla ün yapmış Scipio’yu bile hayrete düşürecek bir ağırbaşlılık gösterdim. Kız körpe, durum da uygundu ve benden bir şeyler beklese, hakkıydı doğrusu. Hiç oralı olmadım, bir hukukçuyla konuşuyormuşum gibi sakin sakin işten söz ettim.</p>

  <p class="normal">Gördüklerimden ve öğrendiklerimden kimseye söz etmemem için şartım, ertesi gece aşağı yukarı o vakitte hanımının cebinde bulduğu her şeyi getirmesiydi. “Dün size on altın veririm demiştim, şimdi gene söylüyorum, veririm. Bu durumunuzu istismar edeceğimi sanmayın” dedim. Hepsini kabul etti tabii ki. Daha sonra mutlu çiftin, yitirdikleri zamanı telafi etmeleri için izin vererek ayrıldım oradan.</p>

  <p class="normal">Ben de kendi zamanımı uyuyarak geçirmeye çalıştım. Sabahleyin uyanınca sultanın mektubuna hemen yanıt vermemek için bir bahane aradım, cebindekileri görmeden bir şey yazmak istemiyordum ve kâğıtlar da ancak gece elime geçebilecekti. Ava gitmeye kadar verdim sonuçta ve geç vakte kadar dönmedim.</p>

  <p class="normal">Dönüşümde çok soğuk karşılandım. Sanırım kalan çok az zamanı daha uygun biçimde kullanmaya çalışmamış olmam, özellikle de bana son yazılan mektubun daha da tatlı olduğu düşünülünce rahatsız etmiş biraz. Bakın nasıl anlattım bunu: Madam de Rosemonde uzun süre ortada gözükmediğim için sitem ediyordu bana. Sultanımız hemen araya girerek kinayeli bir üslûpla, “Sitem etmeyelim Mösyö de Valmont’a. Ne yapsın, burada başka bir eğlencesi var mı ki?” dedi. Ben bu sözü biraz insafsızlık kabul ederek üzülmüş gibi yaptım, o hanımlarla konuşmayı bulunmaz bir nimet olarak gördüğümü, o sırada yazmam gereken, çok önemli bir mektubum olduğu halde, bunu, kendileriyle sohbet etmek zevkine feda ettiğimi söyledim. “Kaç gecedir uyuyamıyorum, yorulursam belki uyurum demiştim de...” dedim. Doğrusunu söylemek gerekirse bakışlarım da hem yazacağım mektubun konusunu hem de uykusuzluğumun nedenini anlatıyordu. Bütün gece öyle mahzun mahzun durdum. Sanıyorum işe de yaradı bu. Benden inatla gizlenen sırrı öğreneceğim saat bir gelse diye sabırsızlanıyordum. Bu yüzden bunu o hüzünlü görünüm altında gizlemek kolay oldu. Sonunda dağıldık, az sonra da sözüne sadık hizmetçi kız, benim susma hakkı olarak istediğim hazineyle birlikte geldi.</p>

  <p class="normal">Kâğıtlar elime geçer geçmez, her birini teker teker ama sizin de bildiğiniz o ihtiyatlı tavrımla yokladım. Bir tekinin bile sırasının değişmemesi gerekiyordu. Önce kocasının iki mektubunu buldum. Bitmez tükenmez dava hikâyeleriyle karışık, ancak bir kocaya yakışabilecek tatsız tuzsuz sevgi sözleri. Yenir yutulur gibisinden değil ama sabrettim ve tek bir satırını bile atlamadan okudum. Benimle ilgili tek kelime yoktu. Tekrar yerlerine koydum bu iki mektubu. Çok sinirliydim ama Dijon’dan diye yolladığım o meşhur mektubun parçalarının dikkatle ve özenle birleştirilmiş olduğunu görünce biraz rahatladım. Okuyayım şunu bir, dedim. Benim dindar sultanımın gözyaşları belli oluyordu üstünde. Böyle bir şey mutlu etmez miydi beni? Ne yalan söyleyeyim, içimde delikanlılık duyguları uyandı ve öptüm mektubu. Her şeye rağmen bu kadar heyecanlanacağımı düşünemezdim. Bu müjdeyi incelemeye devam ettim ve benim mektupların hepsini buldum, hem de tarihlerine göre sıralanmıştı. En hoşuma gideni de ilk yazdığım mektubu bulmak oldu. Merhametsiz, geri gönderdi bana onu diye düşünüyordum ama eliyle çıkarmış bir örneğini... kargacık burgacık bir yazı. Bu işle ilgilenirken tatlı bir heyecana kapılmış olduğu belli!</p>

  <p class="normal">O ana kadar aşkla doluydum. Az sonra kudurmuş gibi öfkelendim. Beni o taptığım kadına kötüleyen kimmiş, biliyor musunuz? Böyle bir alçaklığa kalkışacak namussuz kadın kim olabilir dersiniz? Tanırsınız onu siz. Yakınlarınızdan, dostlarınızdan. Söyleyeyim bari: Madam de Volanges. O cadaloz neler söylüyor benim hakkımda, ne korkunç şeyler anlatıyor, hayal edemezsiniz. Meğer benim sultanımın gönlüne kuşku sokan oymuş hep. Meğer benim uzaklaşmak zorunda kalmam hep onun öğütleri, onun zehirli sözleri yüzündenmiş. Sizin anlayacağınız onun yüzünden gözden çıkarılıyorum ben. Kızını baştan çıkarmak gerekir onun. Bu bile yetmez, mahvetmeli onu. Yaşlandı diye benim gazabımdan kurtulacağını mı sanıyor? Onun o canı gibi sevdiği kızından çıkarırım acısını.</p>

  <p class="normal">Demek Paris’e dönmemi istiyor! Zorluyor demek beni! Pekâlâ, dönüyorum ama öyle bir dönüş olacak ki, inim inim inleteceğim onu. Danceny’nin bu işe bulaşmış olması canımı sıkıyor. Öyle namuslu ki, o çocuk engel olur bize ama madem ki âşık, ben de sık sık görürüm onu. Yararlanırız belki kendisinden... öfkeye kapıldım da bugün olanları anlatmayı unuttum size. Asıl konumuza dönelim şimdi.</p>

  <p class="normal">Bu sabah bizim o duygulu, namuslu geçinen hanımı gördüm. Hiç bu kadar güzel bulmamıştım onu. Öyle olacaktı tabii ki. Bir kadının en güzel anı, sürekli söz konusu edilen ve çok ender duyulan o ruh sarhoşluğu doğuran biricik an, bizi sevdiğini anlayıp, gözünde bir değer kazanacağımızdan daha emin olmadığımız andır. Ben de tam o haldeyim işte. Kendisini görmekten yoksun kalacağım düşüncesi de ayrıca bir güzellik vermişti belki. Posta geldi, bana sizin 27 tarihli mektubunuzu verdiler. O mektubu okurken acaba sözümde durmasam olmaz mı diye düşünüyordum ama tam o anda güzel sevgilimle göz gözeydik, onu reddetmenin kesinlikle mümkün olmadığını anladım.</p>

  <p class="normal">Ve işte o zaman artık gideceğimi söyledim. Biraz sonra Madam de Rosemonde yalnız bıraktı bizi ama ben daha dört adım yaklaşmadan o ürkek körpe, korkarak yerinden fırladı: “Bırakın beni Mösyö, bırakın beni, Allah aşkına bırakın!” dedi. Ne kadar heyecanlı olduğunu gösteren bu ateşli istek beni daha da heveslendirdi tabii ki. Hemen yanına gittim, son derece dokunaklı bir tavırla kavuşturduğu ellerini tuttum, tatlı bir ifadeyle yakınmaya, inlemeye başladım. O anda, bize düşman bir şeytan, Madam de Rosemonde’u içeri aldı. Çekingen dindar körpe fırsattan yararlanıp hemen çekildi. Korkmakta da haklı tabii ki.</p>

  <p class="normal">Gene de elini tutmak istedim, ses çıkarmadı. Çoktandır esirgediği bu lütfu hayra yorarak bir yandan gene yakınırken bir yandan da elini sıkmaya çalıştım. Önce çekmek istedi ama ben biraz direnince sinirlenmeden, şikâyet etmeden bıraktı ancak kendisi benim elimi sıkmadı, üstelik sözlerimi de karşılıksız bıraktı. Odasının kapısına geldiğimizde, bırakmadan önce bir de öpmek istedim o eli. Kaçındığını görünce mahzun bir ifadeyle, “Biliyorsunuz gidiyorum artık” diyerek onu kendini koruyamayacak acemi bir kız durumuna düşürdüm. Ama ben öper öpmez el gene, çekilme gücünü buldu ve bizim güzel de odasına girdi. Ne yapayım, hizmetçisi de oradaydı. İşte benim hikâyem bu kadar.</p>

  <p class="normal">Sanırım siz yarın Mareşal de ...’nın konağına gideceksiniz. Ben orada göremem sizi. İlk görüşmemizde konuşacağımız çok şey var, hele küçük Volanges’ı konuşmak çok uzun sürer. Hep aklımda o. İşte bu düşüncelerle mektubu kendimden önce göndermeyi uygun buldum. Çok uzun oldu, gene de kapatmıyorum zarfı, ancak postaya verirken kapatacağım. Çünkü şimdi öyle bir süreçteyim ki, bir fırsat her şeyi değiştirebilir, şimdi o fırsatı gözlüyorum.</p>

  <p class="normal"><span class="ideitalik">Not: Akşam saat sekiz.</span></p>

  <p class="normal">Yeni bir şey yok. Bir an bile yalnız kalmadık, hatta yalnız kalmamak için çalıştı. Ama tuhaf kaçtığı söylenemeyecek bir hüzün gösterdi. Bir şey daha oldu ki onu da önemsemezlik edemeyiz. Madam de Rosemonde, Madam de Volanges’ı birkaç günlüğüne, buraya çağırıyor, bu daveti bildirmekle de ben üstlendim.</p>

  <p class="normal">Allahaısmarladık sevgili dostum. Yarın ya da olmazsa öbür gün görüşürüz.</p>

  <p class="normal" p="sagnormal"><span class="ideitalik">28 Ağustos 17**</span></p>

  <h2 class="h2baslik" id="calibre_toc_55">KIRK BEŞİNCİ MEKTUP</h2>

  <p class="ortayazi"><span class="idebold">Madam de Tourvel’den Madam de Volanges’a</span></p>

  <p class="normal">Mösyö de Valmont bu sabah gitti, Madam. Bu haber sizi kuşkusuz mutlu eder umuduyla hemen bildiriyorum. Madam de Rosemonde yeğeninden ayrıldığı için çok üzgün. Doğrusu, gerçekten hoşsohbet bir insan. Onu yolcu ettikten sonra Madam de Rosemonde neredeyse öğleye kadar bildiğiniz o duygulu haliyle hep ondan söz etti. Benim yapmam gereken saygılı davranıp, dinlemek, düzeltmeler falan yapmaya kalkışmamaktı. Kaldı ki söylediklerinin çoğu da gerçekti. Hem ben kendimi de suçlu buluyordum: O ayrılığa ben neden oldum, bir zevkten yoksun bıraktım onu, buna karşılık onu oyalayabileceğimi de hiç ummuyorum. Siz de bilirsiniz ki ben yaradılış olarak neşeli bir insan değilim, burada geçireceğimiz hayat da neşemi artıracak gibi değil.</p>

  <p class="normal">O meseleyi sizin düşüncelerinize göre üstlenmiş olmasaydım, bir düşüncesizlik etmekten korkardım: Çok sevdiğim, çok saygın yaşlı hanımefendinin üzülmesi beni o kadar üzdü, etkiledi ki, kendimi tutmasam ben de ağlayacaktım onunla birlikte. Şimdi Mösyö de Valmont’un yapacağı daveti kabul edeceğiniz umuduyla yaşıyoruz; Madam de Rosemonde her zaman için burayı onurlandırmanızı diliyor sizden. Sizi görmenin beni de ne kadar mutlu edeceğini elbette bilirsiniz. Bizi böyle bir mutluluktan yoksun bırakmamak biraz da borcunuzdur doğrusunu söylemek gerekirse. Böylece Matmazel de Volanges’la da daha önce tanışmış olmak fırsatını bulmuş olurum ben de ve size en derin saygılarımı...</p>

  <p class="normal" p="sagnormal"><span class="ideitalik">29 Ağustos 17</span>**</p>

  <h2 class="h2baslik" id="calibre_toc_56">KIRK ALTINCI MEKTUP</h2>

  <p class="ortayazi"><span class="idebold">Şövalye Danceny’den Cécile Volanges’a</span></p>

  <p class="normal">Ne oldu böyle size benim tapılası Cécile’im? Böyle ansızın, böyle amansızca değiştiren kim sizi? Siz ki hiç değişmeyeceğinize yeminler ederdiniz, ne oldu o yeminler? Daha dün zevkle yineliyordunuz o yeminleri! Bugün kimdir size bunları unutturan? Nedeni kendimde arıyorum sürekli ama bir türlü bulamıyorum ve sizde aramak da çok örseliyor beni. Siz asla vefasız ve hafif bir insan olamazsınız, aldatmak arzusu sizden kesinlikle uzaktır. Bu kederli anımda bile böylesine ağır ve aşırı bir kuşkuya düşerek yaralamayacağım ruhumu. Ama kader nasıl bir oyun oynadı da siz artık eskisi gibi değilsiniz? Hayır, zalim, eskisi gibi değilsiniz artık. Benim şefkatli Cécile’im, benim tapılası, yeminler etmiş olan Cécile’im, bakışlarımdan kaçmazdı. Rastlantıyla yan yana gelebildiğimizde, o mutluluğu esirgemezdi benden. Bilmediğim, anlayamadığım bir nedenle bana acımasız davranmak zorunda kalsa bile, bilgilendirirdi beni hiç değilse.</p>

  <p class="normal">Cécile’im! Bugün bilseniz ne acılar çektirdiniz bana, hâlâ da çektiriyorsunuz ve asla bilemeyeceksiniz bunları. Beni sevmezseniz, ben gene yaşar mıyım sanıyorsunuz? Korkularımı yok etmek için sizden tek bir sözcük bekledim, güya bir duyan olur diye çekindiniz ve ses çıkmadı sizden. Oysa o anda böyle bir engel yoktu ama siz kendinize öyle bir yer seçtiniz ki, bu engel birden çıkıverdi ortaya, siz istediğiniz için oldu. Sizi bırakıp gitmek zorunda kalınca ve ertesi gün saat kaçta görebileceğimi sorunca gene yanıtlamadınız beni, bilmiyormuşsunuz gibi, söyleyecek durumda değişmişsiniz gibi bir tavır takındınız. Sonunda Madam de Volanges söyledi. Demek benim titreyerek beklediğim o an, beni size yaklaştıracak olan o saat yarın içimde yalnızca kaygılar uyandıracak! Sizi görme zevkinin, beni pek mutlu eden o zevkin yerini sizi rahatsız etme, huzursuz etme korkusu alacak.</p>

  <p class="normal">O korku beni şimdiden engelliyor ve ben size aşkımı açamıyorum. “Sizi seviyorum” sözü beni ne kadar mutlu ederdi. O sözü bana sizin de söyleyeceğinizi beklediğim günlerde ne kadar mutlu ederdi beni bu. O tatlı söz yeterdi beni sevindirmeye ama artık değişmişseniz bu sözler benim için sonsuz bir acının simgesi olacak. Aşkın o tılsımlı sözünün bütün gücünü yitirmiş olduğuna inanamıyorum ve gene de ondan yardım bekliyorum.<sup class="calibre2"><a href="../Text/tehlikeliilisiler_split_027.html#footnote-1206-16" id="footnote-1206-16-backlink">[16]</a></sup> Evet Cécile’im, sizi seviyorum. Mutluluğumun ifadesi olan bu sözleri siz de yineleyin benimle birlikte. Düşünün ki siz alıştırdınız beni bu sözü ağzınızdan duymaya ve şimdi beni bundan yoksun kılmanız beni aşkım gibi ancak hayatımla bitecek bir cezaya çarptırmak olacak.</p>

  <p class="normal" p="sagnormal"><span class="ideitalik">29 Ağustos 17</span>**</p>

  <h2 class="h2baslik" id="calibre_toc_57">KIRK YEDİNCİ MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Bugün de buluşamayacağız sizinle sevgili dostum. Bağışlayacağınız umuduyla söyleyeyim nedenlerini.</p>

  <p class="normal">Dün doğruca geleceğime Kontes de ***’ye bir uğramayı düşündüm, köşkü yolumun üstünde sayılır, öğle yemeğini birlikte yedik. Paris’e ancak yedi gibi vardım, hemen operaya gittim, sizi de orada bulacağımı umuyordum.</p>

  <p class="normal">Temsilden sonra bizim arkadaşları görmek istedim. Baktım Emilie de orada, kadınlı erkekli bir grubun ortasında. Herkese P***’de ziyafet veriyormuş, aralarına girer girmez el çırparak karşıladılar beni. Kısa boylu, tıknaz bir adam da geldi, zor anlaşılan bir Hollandalı Fransızca’sıyla beni de davet etti yemeğe, ziyafetin baş kişisinin de o olduğu anlaşıldı.</p>

  <p class="normal">Yolda öğrendim, meğer gideceğimiz ev bu gülünç suratlı adam tarafından Emilie’ye veriliyormuş ve yemek de gerçekten bir düğün yemeğiymiş. Herif yaşayacağı mutluluğun hayaliyle kendinden geçmişti. Öyle mutlu bir hali vardı ki, şunu bir huzursuz edeyim, dedim içimden. Gerçekten de giriştim böyle bir işe.</p>

  <p class="normal">Ancak Emilie’yi kandırmakta güçlük çektim biraz. Herifin zenginliğini düşünüp yerli yersiz endişelere kaptırıyordu kendini. Niyetim o küçük bira fıçısını şarapla doldurup onu gece boyunca saf dışı etmekti. Emilie biraz nazlandı ama sonunda razı oldu.</p>

  <p class="normal">Bir Hollandalı içti mi tam içer, düşüncesiyle bilinen çarelerin hepsine başvurduk. Çok başarılı olduk, öyle ki yemek sonunda yemişlere geçileceği sırada kadehini tutamayacak durumdaydı ama Emilie ve ben anında yardımına koştuk tabii ki adamcağızın. Ağzına döküverdik içkiyi. Ve sonunda masanın altına yuvarlandı biçare ve öyle bir sarhoşluk ki, en aşağı bir hafta sürer. Bu durumda kendisini Paris’e göndermeye karar verdik ama arabasını göndermişti. Mecburen benim arabaya bindirdik, onun yerini doldurmak amacıyla da ben kaldım. Davetliler beni tebrik ettikten sonra çekildiler ve meydan bana kaldı tabii ki. Keyiften mi, yoksa uzun zamandır zevkten elimi eteğimi çekmiş olmamdan mı, bilemiyorum artık, Emilie’yi çok beğendim birden. Hollandalı ayılıp gelinceye kadar yanında kalacağıma söz verdim.</p>

  <p class="normal">Kendisine karşı böyle ince ve kibar davranmam karşılık buldu ve bizim dindar hanıma mektup yazarken masa işlevi gördü bana. Ona böyle bir kızın yatağında, daha doğrusu kollarında ve vefasızlık da ederek yazılmış, halimi, yaptıklarımı da olduğu gibi anlatan bir mektup göndermek keyiflendirdi beni doğrusu. Emile mektubumu okurken kahkahalarla gülüyordu. Siz de gülersiniz sanıyorum.</p>

  <p class="normal">Mektupta Paris damgası olması gerekiyor, onun için gönderiyorum size, açık bırakıyorum. Okur, kapatır ve sonra postaya verirsiniz. Sakın kendi mührünüzü vurmaya kalkmayın mektuba ya da bir aşk, sevda işareti falan koymayın. Birazcık mumlayın, o kadar. Allahaısmarladık sevgili dostum.</p>

  <p class="normal"><span class="ideitalik">Not:</span> Mektubumu tekrar açıyorum. Emilie’yi İtalyanlar Tiyatrosu’na gitmeye razı ettim... bu boşluktan yararlanıp sizi görmeye gelirim. En geç altıda sizde olurum. Engel çıkmazsa Madam de Volanges’a gideriz birlikte. Madam de Rosemonde’un davet yazısını götürmekte gecikirsem pek hoş olmaz. Kızını görüp tanımak da keyif verecek bana doğrusu.</p>

  <p class="normal">Allahaısmarladık güzellerin güzeli. Size öyle bir sarılacağım ki Şövalye’yi kıskandıracağım.</p>

  <p class="normal" p="sagnormal"><span class="ideitalik">30 Ağustos 17</span>**</p>

  <h2 class="h2baslik" id="calibre_toc_58">KIRK SEKİZİNCİ MEKTUP</h2>

  <p class="ortayazi"><span class="idebold">Vikont de Valmont’dan Madam de Tourvel’e</span></p>

  <p class="normal">(Paris damgalı)</p>

  <p class="normal">Fırtınalı bir gecede hiç gözümü kırpmadan sabahı ettim. Kimi zaman insanı yiyip bitiren bir ateşle kıvranıp, kimi zaman iç dünyamdaki bütün yeteneklerin tamamıyla çökmesi beni son derece güçsüz düşürdükten sonra, gerekli ve de ulaşabileceğimi ummadığım huzuru sizden diliyorum Madam. Size bu satırları yazarken Madam, öyle bir haldeyim ki aşkın karşı konulmaz gücünün her zamankinden daha çok bilincindeyim. Kendimi toparlayıp düşüncelerime biraz olsun bir yön verebilmek son derece güç benim için. Daha şimdiden biliyorum ki, bu mektubu ara vermeden, durmadan tamamlamak gelmeyecek elimden. Şu anda çektiğim sıkıntıyı bir gün sizin de paylaşacağınızı hiç umamayacak mıyım? Siz bunun gerçekten ne olduğunu bilseydiniz bu derece kayıtsız kalamazdınız. İnanın Madam, duygusuzluktan kaynaklanan o iç rahatlığı, ruhun o ölümü andıran uykusu mutluluğa götüremez; insanı ancak etkisini duyuran güçlü duygular mutluluğa götürebilir. Çok acı çektiriyorsunuz bana, olsun. Her şeye rağmen çekinmeden söyleyebilirim ki, şu an ben sizden çok daha mutluyum. Bana her türlü merhametsizliği gösteriyor, yıkıyorsunuz beni, olsun. Ben her şeye rağmen kendimi bütünüyle aşka teslim ediyor, aşk ateşinin verdiği sayıklama içinde kederimi ve açtığınız o karamsarlık yarasını unutuyorum, bu da yetiyor bana! Beni özlemeye mahkûm etmenizin öcünü alacağım böylelikle. Size yazdığım mektupların hiçbiri bana bu kadar tatlı ve de güçlü bir heyecan vermemişti. Her şey coşkumu artırıyor sanki. Soluduğum hava haz veriyor, üstünde şu mektubu yazdığım masa, bu amaçla ilk kez kullanılıyor ve benim için aşkın kutsal mabedi oluyor. Ne kadar da güzelleşecek benim gözümde! Sizi ebediyen sevme yeminimi onun üstünde yazmıyor muyum? Kendimi içimdeki ateşe kaptırıp böyle abuk subuk şeyler söylediğim için kusuruma bakmayın. Kendimi sizin paylaşmadığınız bir coşkuya böyle bırakmış olmak doğru değildi belki. Hiç değilse sizden bir an ayrılayım da sürekli artan, karşı koyamayacağım bu sarhoşluğun etkisini yok edeyim.</p>

  <p class="normal">Size dönüyorum Madam, her zamanki gibi gene ateşle geliyorum. Ama az önceki o mutluluk duygusu gitti artık, kaçtı. Yerine acı yoksunluklardan oluşan duygular geldi. Madem ki sizi inandırmak için başvurduğum her yol bir çıkmaza götürüyor, neye yarar size duygularımdan söz etmek? O kadar didindim, parçaladım kendimi ama artık güvenim de gücüm de kalmadı. Her şeye rağmen aşkın zevklerini düşlüyorsam eğer, onlardan yoksun kalmanın hüznünü daha fazla hissetmek içindir bu. Merhametiniz dışında bir kurtuluş kaynağı yoktur benim için.</p>

  <p class="normal">Merhametiniz... merhametinizi umut edebilmek için, yalnızca bu umut için ne kadar ihtiyacım var merhametinize! Ama aşkımın böyle bir arılığa ulaştığı, bu kadar saygıyla birleştiği hiç olmamıştı. Sizi gücendirebilecek, ağır bulabileceğiniz bir şey kalmadı artık onda. Çekinmeden söylüyorum, aşkım artık öyle bir durumda ki en eksiksiz erdemin, namusun bile hiçbir biçimde çekinmesine gerek yok ondan. Ama ben çektiğim bu sıkıntıları niye anlatıyorum size? Sırf beni dinlemek lütfunda bulunduğunuz için paylaşmadığınız, hissetmediğiniz bir acıyı size anlatmak doğru mudur? Bu acılı sahneyi gözlerinizin önüne sermek, sizi iyiliğiniz yüzünden pişman etmek değil midir? Benim sizden isteyebileceğim tek şey yanıtınızı esirgememeniz ve asla duygularımdan kuşkulanmamanızdır.</p>

  <p class="normal" p="sagnormal"><span class="ideitalik">P...’de yazılmış, tarihi: Paris, 30 Ağustos 17</span>**</p>

  <h2 class="h2baslik" id="calibre_toc_59">KIRK DOKUZUNCU MEKTUP</h2>

  <p class="ortayazi"><span class="idebold">Cécile Volanges’dan Şövalye Danceny’ye</span></p>

  <p class="normal">Hafif biri olduğumu sanmıyorum, aldatmayı da hiç sevmem Mösyö ama yaptıklarımla ilgili olarak biraz düşünmek, değişmem gerektiğini anlamam için yeterli. Değişeceğime ilişkin söz verdim Tanrı’ya. Size karşı hissettiklerimi de feda edebileceğimi umuyorum. Siz ki bir rahipsiniz, sizin için hissettiklerim nasıl suç sayılmaz? Bu durumun beni çok üzeceğini biliyorum; hatta sizden gizlememe hiç gerek yok, geçen günden beri sizi ne zaman düşünsem ağlıyorum. Ama umarım Tanrı, hep dilediğim unutma gücünü esirgemeyecektir benden. Dostluğunuzdan, dürüstlüğünüzden beklediğim de, düşüncelerin yönlendirmesiyle verdiğim bu kararıma engel olmamanızdır. Ben bu kararımdan dönmek niyetinde değilim. Bunun için rica ediyorum sizden, kırmayın beni ve mektuplarınıza bir son verin artık. Ayrıca bilesiniz ki bundan sonra yanıt alamayacaksınız. Olup biteni anneme de söylemek zorunda kalacağım. Bu durumda sizi görmek zevkinden tamamıyla yoksun kalırım.</p>

  <p class="normal">Her şeye rağmen, size kötülük denemeyecek bir bağlılığım olduğuna, kalbimde her zaman bir yeriniz olacağına inanmanızı isterim. Dilerim Tanrı’dan bütün mutlulukları versin size. Beni artık eskisi kadar sevmeyeceğinizi ve belki bir başkasını benden daha çok seveceğinizi anlıyorum. Ben de hak ettim bu cezayı.Yüreğimi ancak Tanrı’ya ve de evlendikten sonra eşime vermeliydim. Tanrı’nın bağışlayıcılığı sonsuzdur, benim güçsüzlüğüme acır ve dayanabileceğimden çok daha fazla keder vermez.</p>

  <p class="normal">Allahaısmarladık Mösyö. Bu dünyada bir tek kişiyi sevmeme izin olursa, o tek kişi siz olacaksınız kesinlikle, inanın buna. Size ancak bu kadarını söyleyebilirim, kaldı ki bu kadarı da çok oldu.</p>

  <p class="normal" p="sagnormal"><span class="ideitalik">31 Ağustos 17</span>**</p>

  <h2 class="h2baslik" id="calibre_toc_60">ELLİNCİ MEKTUP</h2>

  <p class="ortayazi"><span class="idebold">Madam de Tourvel’den Vikont de Valmont’a</span></p>

  <p class="normal">Sizin bana ara sıra mektup yazmanıza hangi koşullarla razı olduğumu biliyorsunuz Mösyö. Peki böyle mi uyacaktınız o koşullara? Bana, bütün ödevlerimi ayaklar altına alma anlamına gelecek bir duygudan, kendimi kaptırmasam da en azından beni korkutan o duygudan söz ediyorsunuz sürekli. Yakınmama neden olmaz mı bu?</p>

  <p class="normal">Ayrıca bu hayırlı korkuyu muhafaza etmek için başka gerekçelere ihtiyaç duysaydım, son mektubunuzdan onları da çıkarabilirdim sanıyorum. Aşkı överek savunduğunuzu sandığınız bir anda bile, bütün yapabildiğiniz bana aşkın korkunç fırtınalarını göstermekten başka bir şey olmuyor, öyle değil mi? Ancak aklımız pahasına elde edebildiğimiz, verdiği kısa zevkler geçtikten sonra vicdan azapları, en azından pişmanlıklar getiren bir mutluluğu kim isteyebilir acaba?</p>

  <p class="normal">Siz, insanı kavrayan o tehlikeli ateşe alışkın olduğunuzdan, etkisini o kadar hissetmiyorsunuz elbette. Durum böyleyken, siz bile çoğu zaman onun elinde çaresiz kaldığınızı ve karşı koymak isteseniz de sizi gene perişan ettiğini söylüyorsunuz ve yakınıyorsunuz bundan. Taptaze, duygu dolu bir yüreği, yapacağı büyük fedakârlıklarla etkisini daha da artıracak olan bir yüreği tahrip etmesi ne kadar korkunç olur kim bilir!</p>

  <p class="normal">Mösyö, siz, aşkın insanı mutluluğa götürdüğünü sanıyorsunuz ya da öyle sandığınızı göstermek istiyorsunuz ama ben, beni mutsuz edeceğine o kadar inanıyorum ki, aşk sözünü hiç duymasam çok daha mutlu olacağım. Sözünü etmek bile rahatımı kaçırır, ben öyle sanıyorum. Sizin artık bu konuyu kapamanızı istemem yalnızca görevimi düşündüğümden değil, gerçekten bundan hoşlanmadığımdandır.</p>

  <p class="normal">Bu arzumu yerine getirmek hiç de zor olmamıştır artık sizin için. Paris’e döndünüz. Büyük olasılıkla böyle şeylerle uğraşmak amacıyla doğmuş, köy yaşamının monotonluğuyla güçlenmiş bir duyguyu unutmak için çok fırsat geçer orada elinize. Bir zamanlar beni tam bir kayıtsızlık içinde gördüğünüz yerlerde değil misiniz? Orada attığınız her adım, karşınıza, ne kadar çabuk değişebildiğinizi hatırlatan birini çıkarmayacak mı? Çevrenizde, hepsi benden daha çekici oldukları için gönlünüzü vermenize her zaman benden daha yaraşır kadınlar yok mu? Kadınların kendilerini beğendikleri söylenir, benim böyle bir kusurum yok. Kibirin çok ince bir biçimi olan, kendini aşağı görmenin ne olduğunu bilmem. Size, bende kendimi beğendirecek fazla bir şey yoktur derken, gerçekten düşündüklerimi söylüyorum. Ben, kendimi beğendireceğim her şeye sahip olsaydım, gene de bunları sizin bağlılık göstermeniz için yeterli bulmazdım. Bugün sizden benimle ilgilenmemenizi isterken zaten yapmamış olduğunuz bir şeyi istemiyorum. Biraz zaman geçtikten sonra siz kesinlikle ilgi gösteremeyeceksiniz bana, ben aksini istesem de böyle olacaktır...</p>

  <p class="normal">Kesinlikle göz ardı etmediğim bu gerçek, sizi dinlememek için, tek başına da olsa yeterli ve güçlü bir nedendir. Daha birçok neden var ama bu sonu gelmez tartışmalara girmeden, sizden daha önce de istediğim gibi gene bir istekte bulunacağım. Dinlememin, hele hele yanıtlamamın hiç doğru olmayacağı bir duyguyu hatırlatmayın bana bir daha kesinlikle.</p>

  <p class="normal" p="sagnormal"><span class="ideitalik">1 Eylül 17</span>**</p>
</body>
</html>
