<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>tehlikeliilisiler</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_7">İKİNCİ BÖLÜM</h1>

  <h2 class="h2baslik" id="calibre_toc_61">ELLİ BİRİNCİ MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a</span></p>

  <p class="normal">Gerçekten çekilmez bir insansınız siz Vikont. Öylesine hafif ve pervasızca davranıyorsunuz ki, metresinizim sanki ben sizin. Zaten canım çok sıkkın bu günlerde, sonunda patlatacaksınız beni. Ne demek oluyor bu? Yarın sabah Danceny’yi görmeniz gerekiyor. Onunla konuşmadan önce benimle görüşmenizin ne kadar önemli olduğunu biliyorsunuz, buna rağmen gayet rahat bir halde, bütün gün beni bekletiyor ve çekip bilmem nereye gidiyorsunuz! Sizin yüzünüzden Madam de Volanges’lara geç gidip <span class="ideitalik">ayıp ettim</span> ve oradaki bütün kadınların alaylı ve <span class="ideitalik">kinâyeli</span> laflarını yutmak zorunda kaldım. Yumuşatmak için bütün gece yaltaklanmak zorunda kaldım onlara. Yaşlıları kızdırmaya gelmez, çünkü tazelerin iyi ya da kötü şöhretleri onların elindedir.</p>

  <p class="normal">Şimdi saat sabahın biri, bir uyuyabilsem diye ölüyorum ama yatacağıma, oturup uzun bir mektup yazacağım size ve canım sıkılıp daha da sıkıştıracak uyku. Gene de şanslıymışsınız çünkü size daha fazla çıkışacak kadar zamanım yok. Sizi bağışladım demek değil bu tabii, yalnızca acelem olduğu için şimdilik ilgilenemiyorum bununla. Dinleyin beni, çok acele anlatacağım.</p>

  <p class="normal">Biraz becerikliyseniz eğer yarın sırrını açtırırsınız Dan-ceny’ye. Bu sırrın açılması için zaman da uygun: Dertli ve mutsuz çünkü. Küçük kız kiliseye günah çıkarmaya gitmiş ve her şeyi anlatmış. O günden beri öyle bir şeytan korkusu düşmüş ki içine, öyle bir dertli ki, bu sevdayı mutlaka bitireceğim diyor. Bana bütün endişelerini, sıkıntılarını döktü. Müthiş heyecanlı ve sıkıntılıydı, kan beynine sıçramıştı âdeta. Ayrılma mektubunu da gösterdi bana, bir yığın saçma sapan laf. Yanımda bir saate yakın şakırdadı durdu ve tek bir mantıklı kelime çıkmadı ağzından. Ama benim de canımı epey sıktı doğrusu. Bu kadar inatçı, aksi birine açılmak riskini de göze alamazdım herhalde!</p>

  <p class="normal">Ama bütün bu gevezelik arasında da Danceny’ye iyice tutkun olduğunu da fark ettim: Hatta aşk burada hiç eksik olmayan o düzenlerinden, dolaplarından birini işe karıştırmış ve kızcağızla oynuyor... Bir yandan sevgilisiyle uğraşma arzusu, bir yandan da onunla uğraşırsa günaha girmekten korkması... Zavallı arzu ve korku arasında kıvranıp dururken, onu unutturması için Tanrı’ya yakarıyor ve bu duayı bütün gün tekrarlayıp durduğundan onu da sürekli düşünmüş oluyor.</p>

  <p class="normal">Danceny’den birazcık daha uyanık biri için olup bitenlerden kötülük değil, iyilik gelirdi ancak ama bizimki öylesine acemi, öylesine çekingen bir âşık ki, ona yardımcı olamazsak en küçük engelleri bile aşabilmek için çok vakit kaybedecek, bizim planlarımızın gerçekleşmesine vakit bırakmayacak.</p>

  <p class="normal">Doğrusunu söylemek gerekirse, siz haklısınız. Onun bu serüvene karışmış olması sizin kadar benim de canımı sıkıyor ama olan olmuş artık, yapacak bir şey yok ve de siz neden oldunuz bütün bunlara. Yazdığı yanıtı<sup class="calibre2"><a href="../Text/tehlikeliilisiler_split_028.html#footnote-1206-17" id="footnote-1206-17-backlink">[17]</a></sup> görmek istedim. Öylesine safça laflar ediyordu ki acıdım ona! Kıza, insanın elinde olmayan bir duygunun bir suç sayılmaması gerektiğini kanıtlamak için nefes tüketiyor. Sanki insan karşı koymaz olduktan sonra bu duyguyu ister sayılmayacakmış gibi! Bu yanıt o kadar basit ve sıradan ki kızın bile kendiliğinden aklına gelmiş. Danceny’nin başına gelen talihsizlikten yakınması da oldukça dokunaklı ama üzüntüsü de o kadar tatlı, güçlü ve hatta gerçek ki bence bir erkeği bu kadar küçük bir tehlikeyle bu derecede üzmek fırsatını bulan hiçbir kadın dayanamaz ve hevesini kursağında bırakmak istemez. Sonunda, kendisinin kızın sandığı gibi bir papaz olmadığını söylüyor. Yaptığı en doğru iş de bu tabii ki çünkü insan kendini manastır aşkına teslim ederse Malta Şövalyeleri’ni tercih edeceğini sanmıyorum ben.</p>

  <p class="normal">Her neyse, ben, bana laf getirebilecek öğütlere girişip vakit kaybetmeye gerek görmedim, ayrıca kandırabilecek miydim bakalım! O aşkı bitirmek kararını doğru bulduğumu ancak bu gibi durumlarda mektup yazmaktansa, yüz yüze gelip konuşmanın daha doğru olacağını anlatmaya çalıştım. Kendisinin yazdığı mektupları ve almışsa eğer hediyeleri de iade etmesi gerektiğini söyledim. Böylece kızın düşüncelerini doğru bulmuş gibi yaparak, onu Danceny’yle görüşmeye razı ettim. Hemen bir çare aradık bunun için. Annesini benimle birlikte çıkmaya ikna etme işini ben üstlendim. Bu işin karara bağlanacağı an yarın ya da yarın öğleden sonra. Danceny’nin haberi var durumdan ama ne olur, Allah rızası için, bir yolunu bulsanız da o güzel çobanı razı etseniz, o mahzun halini bıraksın. Madem kendiliğinden düşünemiyor, siz öğretin şu basit kuralı, olsun bitsin: Kuşkucu kimselerin kuruntularını yenmenin en etkili yolu onların ellerinde kaybedecek hiçbir şey bırakmamaktır.</p>

  <p class="normal">Ayrıca bu gülünç sahnenin tekrarlanmasını istemediğim için kızın içinde, günah çıkaran papazların ağızlarının sıkı olup olamayacağı konusunda bir kuşku uyandırdım. Şimdi papaz gider de her şeyi annesine anlatır diye endişeleniyor. Bana çektirdiği korkunun öcü alınmış oluyor böylece. Öyle sanıyorum ki onunla bir kez daha konuştuktan sonra yaptığı aptallıkları önüne çıkan ilk adama anlatma huyundan vazgeçirebileceğim.<sup class="calibre2"><a href="../Text/tehlikeliilisiler_split_029.html#footnote-1206-18" id="footnote-1206-18-backlink">[18]</a></sup></p>

  <p class="normal">Allahaısmarladık Vikont: Siz hele bir Danceny’yi avcu-nuzun içine alıp, yönlendirmeye bakın. O iki çocuğu istediğimiz gibi oynatmazsak ayıp olur bize. Belki sandığımızdan zor olur ama düşünelim ki o kız, sizin düşmanınız Madam de Volanges’ın kızı ve benim düşmanım Gercourt’un da karısı olacak. Bu nedenler, çabalarımızı artırmak için yeterli değil midir sizce? Allahaısmarladık.</p>

  <p class="normal" p="sagnormal"><span class="ideitalik">2 Eylül 17</span>**</p>

  <h2 class="h2baslik" id="calibre_toc_62">ELLİ İKİNCİ MEKTUP</h2>

  <p class="ortayazi"><span class="idebold">Vikont de Valmont’dan Madam de Tourvel’e</span></p>

  <p class="normal">Size aşkımdan söz etmeyi yasaklıyorsunuz, Madam. Bu yasağınıza uymaya yetecek kadar güçlü mü benim yüreğim? Ben, aslında çok tatlı olması gereken ama sizin dayanılmaz hale getirdiğiniz bir duyguyla doluyum. Beni mahkûm ettiğiniz bir sürgün diyarında kuruyup gidiyorum. Mahrumiyet ve üzüntüden başka bir şey gördüğüm yok. Sizin ilgisizliğinizi ve kayıtsızlığınızı hatırladıkça daha fazla acı veren sıkıntılar içindeyim. Durum böyleyken, avunabileceğim son çareyi de çok mu görüyorsunuz bana? Acılar ve dertlerle doldurduğunuz ruhumu size açamazsam nasıl avunabilirim ben? Akmasına neden olduğunuz gözyaşlarını görmemek için gözlerinizi çevirecek misiniz? Kurban olmamı istediğiniz halde, kurbanınız olduğumu da mı söylemeyeyim? Ama sizin o temiz ve şefkatli ruhunuza yakışacak olan, uğrunuzda mutsuz olmuş bir bedbahtın yaralarını haksız ve amansız bir cezayla artırmak değil, ona acımaktır herhalde. Aşktan korkar gibi gözükmek ve verdiği acılara aslında kendinizin neden olduğunu anlamaktan kaçmak istiyorsunuz. Neden olan kimse paylaşmazsa çok acı verir o duygu tabii ki ama mutluluk karşılıklı bir aşkta da bulunamazsa nerede bulunabilir acaba? İki ruhun birbirine sevgiyle bağlanıp, hiçbir şeye aldırmadan kendilerini güven içinde hissetmeleri, kederlerin dinip, nazların artması, o büyüleyici umut, o tatlı anlar... bütün bunlar aşktan başka nerede bulunabilir? Siz aşkı karalıyorsunuz, oysa aşkın sunduğu nimetlerin tadını çıkarabilmeniz için kendinizi ona bırakmanız yeter. Ben de çektiğim sıkıntıları unutuyor ve aşkı savunmaya çalışıyorum.</p>

  <p class="normal">Kendimi de savunmak zorunda bırakıyorsunuz beni, oysa ben yaşamımı size tapınmaya adadım ve siz bütün vaktinizi bende kabahat aramakla geçiriyorsunuz; beni sadakatsiz, sürekli aldatabilecek biri gibi görüyorsunuz ısrarla. Size bizzat benim anlattığım bazı kabahatlerime bakıp beni hep onları işlediğim zaman neysem öyle görmekten zevk duyuyorsunuz. Beni sizden uzakta yaşamak sıkıntısına, böyle bir cezaya çarptırmış olmanız yetmiyor, bir de eski eğlenceleri söz konusu ederek acımasızca alay ediyorsunuz. Beni onlardan ne kadar soğuttuğunuzu, onlara ne kadar ilgisiz hale getirdiğinizi bilmiyor musunuz yoksa? Verdiğim sözlere de, ettiğim yeminlere de inanmıyorsunuz. Ben duygularımın, sözlerimin doğruluğuna öyle bir tanık gösterebilirim ki, hiçbir biçimde reddedemezsiniz onu: Sizsiniz bu tanık. Sizden içtenlikle, açıkça kendinizi dinlemenizden başka bir şey istemiyorum. Aşkıma inanmıyorsanız, kalbime sizden başka kimsenin sahip olmadığından bir an kuşkulanırsanız, bugüne kadar gerçekten kararsız olan bu kalbi artık kesinlikle kendinize bağladığınızdan emin değilseniz, ben sizin böyle bir yanılgı içinde olmanızın bedelini ödemeye razıyım. Acı çekerim tabii ki ama kesinlikle saygı duyarım kararınıza. Yok, eğer hem kendiniz hem benim için adaletli bir yargıda bulunarak sizin üstünüze hiç kimseyi sevmediğimi, sevmeyeceğimi siz de kabul etmek zorunda kalıyorsanız eğer, yalvarırım artık, birtakım hayallerle mücadele etmemi istemeyin benden. Ancak yaşamımla birlikte bitecek, ancak ve ancak yaşamımla bitecek bir duygudan kuşkuya düşmediğinizi göreyim ve hiç değilse bununla avunayım. Mektubumun özellikle bu noktasına olumlu bir yanıt vermenizi beklememe izin vermenizi rica ederim Madam.</p>

  <p class="normal">Yaşamımın o dönemi beni sizin gözünüzde acımasızca kötülüyor gibi sanki. Susarım ama gerekirse onu da savunmak için söyleyebileceğim çok şey vardır.</p>

  <p class="normal">Bir fırtınaya tutulmuştum, karşı koyamadım ama başka ne kabahat işledim? Kibar çevreye çok genç yaşta girdim, görgü kurallarından bütünüyle habersizdim, birçok kadın elden geçirdi beni âdeta. Hepsi de düşünmeme bile zaman bırakmadı. Düşünürsem, kendileri hakkında ağır bir karar vereceğimden korkuyorlardı sanki. Hiçbiri bana karşı koymuyordu, örnek olup ben mi onlara karşı koyacaktım? Yoksa benim kabahatim olmayan bir yanlışlık yüzünden kendimi mi cezalandıracaktım? Böyle bir davranış tabii ki gülünç ve gereksiz kaçardı. Utanç veren bir hevesi unutturmak ve kendimi aklayabilmem için bir an önce ayrılmaktan başka bir yol var mıydı?</p>

  <p class="normal">Ama hiç çekinmeden söyleyebilirim ki, bedenin o sarhoşluğu, belki de gururun coşkusu denebilecek o hal yüreğime kadar işleyemedi. Aşk için yaratılmış olan yüreğimi o aşk oyunları oyalayabilirdi belki ama sarmaya yetemezdi. Çevremdeki insanların hepsi çok hoştu ama hepsi de nefret uyandıran insanlardı, hiçbiri ruhumu etkileyemedi. Bana zevkler, hazlar sunuluyordu ama benim aradığım erdemdi. Benim de kendimi vefasız kabul ettiğim anlar olmadı değil ama bu vefasızlık iç dünyamın hassas olmasından kaynaklanıyordu yalnızca.</p>

  <p class="normal">Aşkın asıl büyüleyici yanının ruhun üstün niteliklerinden geldiğini sizi görünce anladım, aşkı en yüce noktasına ancak bunlar çıkarabilir, bunlar arılaştırabilirmiş. Nihayet sizi sevmemeyi de sizden başkasını sevmeyi de başaramayacağımı anladım.</p>

  <p class="normal">Kendinizi teslim etmekten çekindiğiniz ve kaderi hakkında söz söylediğiniz bu kalbin durumu budur işte Madam. Vereceğiniz karar ne olursa olsun, bu kalbi size bağlayan duyguları değiştiremezsiniz ve doğmalarına neden olan erdemler gibi onlar da ne değişir ne bozulur.</p>

  <p class="normal" p="sagnormal"><span class="ideitalik">3 Eylül 17</span>**</p>

  <h2 class="h2baslik" id="calibre_toc_63">ELLİ ÜÇÜNCÜ MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Danceny’yi gördüm. Açıldı ama tam bir açılma olmadı bu. Özellikle de inat etti, sevdiğinin küçük Volanges olduğunu söylemedi kesinlikle. “Akıllı, uslu, ayrıca dindar bir kadın” diyor. Bunun dışında, başından geçenleri ve hele bugünlerde olup bitenleri oldukça eksiksiz ve doğru biçimde anlattı. Ben elimden geldiğince kızıştırmaya çalıştım. Aşırı namusluluk gösterip çekinmesiyle, o gereksiz kuşkularıyla alay ettim ama huyundan vazgeçeceğe benzemiyor pek ve onu ikna edebileceğim konusunda söz veremiyorum size. Öbür gün belki daha ayrıntılı şeyler söyleyebilirim. Yarın Versailles’a götüreceğim, yolda iyice sıkıştırırım.</p>

  <p class="normal">Bugünkü buluşma da umutlandırıyor beni. Kim bilir, bakarsınız her şey bizim istediğimiz gibi olup bitmiştir ve bize yalnızca olayı itiraf ettirmek, kanıtları elde etmek kalmıştır. Bunu siz benden daha kolay başarırsınız herhalde. Küçük hanım o ketum âşığı gibi değil, insana daha kolayca güveniyor ve açılıyor ya da kimbilir gevezelikten hoşlanıyor, bu da aynı şey. Ben de elimden geleni yaparım.</p>

  <p class="normal">Allahaısmarladık, sevgili dostum, çok acelem var. Sizi bu akşam da göremeyeceğim, yarın da. Bir şey öğrenecek olursanız, bana yazın lütfen, dönüşte okur, haber almış olurum. Yarın gece kesinlikle Paris’te olacağım.</p>

  <p class="normal" p="sagnormal"><span class="ideitalik">3 Eylül 17</span>**</p>

  <h2 class="h2baslik" id="calibre_toc_64">ELLİ DÖRDÜNCÜ MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a</span></p>

  <p class="normal">Tam adamını bulmuşsunuz! O Danceny varken işin içinde, ne öğrenilebilir ki! Size bir şey söylediyse eğer, hiç kuşkunuz olmasın ki kafadan atmıştır. Ben bu kadar budala bir âşık görmedim. Ona iyilik yaptığımıza pişman oldum doğrusu. Onun yüzünden az daha bana laf geliyor, ben kötü duruma düşüyordum! Üstelik de durup dururken! Mutlaka alacağım öcümü!</p>

  <p class="normal">Dün Madam de Volanges’ı almaya gittim. Çıkmak istemedi. Bir rahatsızlık, huzursuzluk hissediyormuş. Razı etmek için uzun uzun diller dökmem gerekti. Biz çıkmadan Danceny çıkagelir diye çok korkuyordum. Çok kötü olurdu bu tabii ki! Madam de Volanges bir gün önce ona evde olmayacağını söylemişti. Kızı da ben de çok telaşlıydık. Nihayet çıkabildik; kız bizi uğurlarken elimi öyle coşkulu bir tavırla sıktı ki, ayrılma niyetinden vazgeçmemesine, bu isteğinde samimiyetle direnmesine rağmen ben o akşamdan çok önemli sonuçlar çıkardım.</p>

  <p class="normal">Bu kadarla da kalmadı çektiğim sıkıntı, korku. Madam de ***’nın konağına varmamızdan yarım saat sonra Madam de Volanges hastalandı ansızın! Hemen eve dönmek istedi. Aksine ben de hiç istemiyordum bunu. Danceny ve kızı evde bir arada bulursak, ki çok da olasıydı bu durum, Madam de Volanges, çıkmamız için benim ne kadar uğraştığımı hatırlar ve benden kuşkulanır diye ödüm patlıyordu. Sağlığını ileri sürüp korkutmayı düşündüm. Bereket versin çok zor bir iş değildi bu. Araba sarsıntısı büsbütün hasta eder, şimdi buradan çıkmak korkutur beni diyerek, bir buçuk saat daha oturdum. Ancak zamanı geldiğinde çıktık. Eve vardığımızda kız utanıyor gibiydi, çabalarımın boşa gitmemiş olacağını düşünüp mutlu oldum.</p>

  <p class="normal">İşin iç yüzünü öğrenmeyi tabii ki çok istediğimden Madam de Volanges’ın yanında kaldım. Hemen yattı. Akşam yemeğini onun odasında yedim, sonra dinlenmesi gerektiğini bahane ederek erkenden ayrıldık yanından. Kızının odasına geçtik. Kızcağız kendisinden beklediğim her şeyi yerine getirmiş hakçası. Kuşkuları, kuruntuları bırakmış, hep seveceğine dair yeminler etmiş, falan filan... sözün kısası nazlanmamış, sorun çıkarmamış ama o aptal Danceny, bulunduğu noktadan bir adım bile ileri gitmemiş. Öyle biriyle dargın kalmanın bir sakıncası olamaz çünkü barışmanın bir tehlikesi yoktur!</p>

  <p class="normal">Kız onun daha da ileri gitmek istediğini, buna kendisinin izin vermediğini söylüyor ama bana öyle geliyor ki onun niyeti ya kendini övmek ya da Danceny’yi temize çıkarmak. Ayrıca bu konuyu da kuşkulu bir durumda bırakmayayım, iyice bir öğreneyim istedim. Hiç kuşkum kalmadı neredeyse. O kızın kendini sonuna kadar savunması nereye kadar gidebilir acaba diye merak ettim. Kadınlığımı kullanıp, laftan lafa atlayarak öyle bir tahrik ettim ki... inanın bana, isteklerin bu kadar kolaylıkla avlayabileceği bir insan olabileceğini düşünemiyorum! Gerçekten çok cici bir kız! Daha başka bir sevgiliye yaraşır tabii ki. Hiç olmazsa iyi bir kadın dostu olsun! Ben gerçekten yakınlık duyuyorum ona. Onu eğiteceğime dair söz verdim ve tutacağım sözümü. Yakınlık duyduğum, açılabileceğim bir kadına ihtiyacım olduğunu biliyordum, başkası olacağına o olsun. Şimdilik ama... yani o sizin arzuladığınız duruma gelmeden benim bir şey yapabilmem mümkün değil. Bunları düşündükçe Danceny’ye kızmamak mümkün mü?</p>

  <p class="normal">Allahaısmarladık Vikont. Yarın bana, sabahleyin gelebilirseniz gelin, yoksa hiç gelmeyin. Şövalye çok ısrar etti, küçük eve gideceğiz onunla.</p>

  <p class="normal" p="sagnormal"><span class="ideitalik">4 Eylül 17</span>**</p>

  <h2 class="h2baslik" id="calibre_toc_65">ELLİ BEŞİNCİ MEKTUP</h2>

  <p class="ortayazi"><span class="idebold">Cécile Volanges’dan Sophie Carnay’ye</span></p>

  <p class="normal">Sen haklıymışsın Sophie’ciğim. Öğütlerine pek önem verilmiyor ama dediklerin doğru çıkıyor. Dediğin gibi Danceny günahlarımı anlattığım papazdan da benden de güçlüymüş. Önceden hangi durumda idiysek gene o duruma geldik. Pişman değilim. Sen şimdi kızacaksın bana ama bunun nedeni Danceny’yi sevmenin nasıl bir zevk olduğunu bilmemendir. Şöyle yapmalıydın, böyle yapmalıydın demek kolaydır, herkes gibi sen de söyleyebilirsin bunu ama sevdiğimiz birinin bir derdinin bizi ne kadar üzdüğünü, mutluluğunun bizim de mutluluğumuz olduğunu, içimizden evet derken, ağzımızla hayır demenin ne kadar güç olduğunu bilseydin hiçbir şey şaşırtmazdı seni. Ben bunu hissettiğim halde, çok da derinden hissettiğim halde anlayamıyorum hâlâ. Sözgelimi Danceny’nin ağladığını görünce onunla birlikte ağlamamak elimde olabilir mi? İnan ki yapamıyorum bunu. Onu mutlu görünce ben de mutlu oluyorum. Sen ne dersen de, işin aslı değişmiyor ve bu işin aslı da benim dediğim gibidir, biliyorum bunu.</p>

  <p class="normal">Benim yerimde olmanı isterdim... yani şunu demek istiyorum... yerimi kimseye bırakmak niyetinde değilim de... yani keşke sen de birini sevmiş olsaydın. O zaman beni daha iyi anlar, daha az eleştirirdin diye söylüyorum. Sorun bu değil yalnızca, böyle olursa sen de daha mutlu olurdun, daha doğrusu gerçek mutluluğu asıl o zaman tatmaya başlarsın.</p>

  <p class="normal">Bizim o eğlencelerimiz, gülüşmelerimiz falan hepsi çocukça şeylermiş inan. Bir kere geçip gittiler mi hiçbir şey kalmıyor geriye. Ama aşk! Aşk dedikleri o güçlü duygu! Tek bir söz, tek bir bakış, sevgilinin orada olduğunu bilmek, yalnızca bu kadarı bile mutlu etmeye yetiyor insanı. Danceny’yi görünce, başka bir şey istemez oluyorum artık. Onu görmediğim zaman ondan başka bir şey istemiyorum. Nedenini, nasılını bilemiyorum ama hoşlandığım her şey ona benziyor, onu andırıyor. Yanımda olmadığı zaman onu düşünüyorum; yalnız kalıp, başka bir şey düşünmeden, yalnızca onu düşünebilmeyi başarabilirsem gene mutlu oluyorum. Gözlerimi kapıyorum, anında onu görür gibi oluyorum. Konuşmalarını hatırlıyor, sesini duyar gibi oluyor, içimi çekiyorum, bir ateş düşüyor sanki gönlüme, heyecanlanıyorum... yerimde duramıyorum. Bir işkence sanki ama öyle bir işkence ki, anlatılamayacak kadar zevkli.</p>

  <p class="normal">Bana öyle geliyor ki insanın gönlüne bir kez aşk düştü mü, bu aşk sevgiye ve dostluğa da yayılıveriyor. Sana duyduğum sevgi de değişmiş değil, gene manastırdaki gibi ama sözünü ettiğim o duyguyu Madam de Merteuil’e duyuyorum. Onu senin gibi değil de Danceny gibi seviyorum. Kimi zaman keşke Danceny o olsaydı diye düşünüyorum. Onu sevmem, belki de seninle benim aramdaki gibi bir çocuk sevgisi olmadığındandır. Belki de çoğu zaman ikisini birlikte gördüğümden yanılıyorum. Her neyse doğru olan şu ki, beni mutlu etmeye yetiyor. Ve ben bunda bir kötülük olabileceğini de sanmıyorum. Şimdiki durumumla kalmaya razıyım. Beni üzen tek şey evleneceğimi düşünmek. O Mösyö de Gercourt, anlattıkları gibiyse, ki öyle olduğundan hiç kuşkum yok, ne olacak halim bilmem. Allahaısmarladık Sophie’ciğim, seni her zaman şefkatle seveceğim.</p>

  <p class="normal" p="sagnormal"><span class="ideitalik">4 Eylül 17</span>**</p>

  <h2 class="h2baslik" id="calibre_toc_66">ELLİ ALTINCI MEKTUP</h2>

  <p class="ortayazi"><span class="idebold">Madam de Tourvel’den Vikont de Valmont’a</span></p>

  <p class="normal">İstediğiniz yanıt ne işe yarayacak Mösyö? Duygularınıza inanmak bile onlardan sakınmak için fazladan bir neden değil mi? Doğru olup olmadıklarını araştırmaya gerek duymuyorum ve böyle duygulara karşılık vermeye ne hakkım ne de isteğim var. Bunun böyle olduğunu bilmek yetmez mi bana? Size de yetmeli herhalde, değil mi?</p>

  <p class="normal">Diyelim ki gerçekten seviyorsunuz beni (sırf o tartışmanın yeniden başlamaması için razı oluyorum böyle düşünmeye), siz beni gerçekten sevince bizi birbirimizden ayıran engellerin ortadan kaldırılması kolaylaşmış mı olacak yani? Bana düşen, her şeye rağmen sizin o aşkı yenmenizi Tanrı’dan dilemek, umutlanmanızı derhal önleyerek o aşkı yenmenize yardımcı olmak değil midir? <span class="ideitalik">Uyandıran paylaşmadığı takdirde o duygunun çok acı verdiğini</span> siz de söylüyorsunuz. Öte yandan benim bu duyguyu paylaşmamın olanaksız olduğunu da biliyorsunuz. Başıma böyle bir felaket gelse ben daha acınacak bir duruma düşerim belki ama siz mutlu olamazsınız. Bu sözümün doğruluğundan kuşkulanmayacak kadar saygılı olduğunuzu ummak istiyorum. Yalvarırım huzura ihtiyacı olan bir kalbi sıkıntıya düşürme arzularınızdan vazgeçin. Beni, sizinle tanışmış olmayı bir felaket kabul etmeye zorlamayın.</p>

  <p class="normal">Beni seven ve sayan bir adamın eşiyim, ben de eşimi seviyor, sayıyorum ve böylelikle de ödevlerim ve zevklerim birleşmiş oluyor. Mutluyum. Mutlu olmak zorundayım. Bundan daha ateşli zevkler varsa onları istemem, bilmek de istemem. İnsanın içinin rahat olması, tasasız, kedersiz günler geçirmesi, akşam hiçbir günahın acısını duymadan uyuyup, sabahleyin vicdanında hiçbir ağırlık olmadan uyanması kadar büyük bir zevk olabilir mi? Sizin mutluluk dediğiniz şey haz özleminin verdiği coşkudan, tutkuların kopardığı fırtınadan başka bir şey değil ve bu öyle bir fırtına ki, kıyıdan bakıldığında bile korkunç... insan nasıl göze alabilir bu fırtınaları? Binlerce batığın enkazıyla kaplı bir denize açılmaya nasıl razı olabilir? Üstelik de kiminle? Hayır Mösyö, ben karada kalacağım, beni karada tutan bağlardan hiç şikâyetçi değilim. Onları koparmak istemem. O bağlar olmasaydı bile, kendim bulmaya çalışırdım en kısa zamanda onları.</p>

  <p class="normal">Niçin peşimden ayrılmıyorsunuz? Niçin inatla arkamdan geliyorsunuz? Bana ara sıra mektup yazacaktınız, ardı arkası kesilmiyor mektupların. Mektuplarınızda akıllı uslu laflar edecektiniz, sürekli o çılgınca aşkınızdan söz ediyorsunuz. Beni, burada olduğunuz zamankinden daha çok kuşatıyorsunuz düşüncelerinizle. Bir suretiniz buradan uzaklaştı, başka bir suretiniz gene hep burada. Söylememeniz istenen şeyleri başka bir biçimde söylüyorsunuz sürekli. Birtakım aldatıcı sözlerle beni üzmekten zevk duyuyorsunuz ve gösterdiğim gerekçeleri kesinlikle dikkate almıyorsunuz. Size kesinlikle yanıt vermek istemiyorum artık, yanıtlamayacağım artık... ayarttığınız kadınlardan ne biçim söz ediyorsunuz! Ne kadar küçük görüyorsunuz onları! Bazıları hak etmiştir bunu, olabilir ama hepsi o kadar küçümsenecek insanlar olabilir mi? Öyledirler tabii, değil mi ki ödevlerini ihmal edip günah olan bir aşktan kaçmamışlar. O anda her şeyi yitirmişler, her şeylerini verdikleri adamın saygısına bile hakları kalmamış. Çektikleri işkenceyi hak eden kadınlar olmuşlar ama bunu düşünmek bile titretiyor insanı. Ayrıca beni ne ilgilendirir? Onlarla da sizinle de neden uğraşayım? Ne hakla gelip benim huzurumu bozmaya kalkışıyorsunuz? Rahat bırakın beni, görmeyin bir daha, mektup yazmayın, rica ediyorum, emrediyorum. Bu benden alacağınız son mektuptur.</p>

  <p class="normal" p="sagnormal"><span class="ideitalik">5 Eylül 17</span>**</p>

  <h2 class="h2baslik" id="calibre_toc_67">ELLİ YEDİNCİ MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Dün eve dönünce mektubunuzu gördüm, okudum ve öfkeniz çok hoşuma gitti, Danceny bu kusurları size karşı işlemiş olsaydı, daha çok kızamazdınız. Sevgilisini küçük sadakatsizliklere alıştırmanız mutlaka öç alma isteğinizden kaynaklanıyordur.</p>

  <p class="normal">Çok kötüsünüz! Evet çok çekicisiniz ve size karşı direnilememesi şaşırtmıyor beni. Danceny değilsiniz ki siz!</p>

  <p class="normal">O roman kahramanı âşığı ezberledim artık. Benim için bir sır değil kesinlikle. Namuslu bir aşkın en büyük mutluluk olduğunu, bir duygunun, bin entrikadan yeğ tutulması gerektiğini o kadar söyledim ki, bir an geldi ben de acemi, çekingen bir âşık oluverdim sonunda. Benim düşüncelerimi kendi düşüncelerine çok uygun buldu, temiz kalpliliğime, saflığıma vurulup her şeyi anlattı bana ve artık aramızda koşul falan tanımayan bir dostluk olacağına dair yemin ettik. Ne var ki bu dostluk tasarılarınızda hiçbir gelişme kaydetmiyor.</p>

  <p class="normal">Bir kere, ben öyle sanıyorum ki, Danceny’nin inancına göre bir kızın namusu bir kadının namusundan çok daha titizlikle gözetilmelidir çünkü kızın kaybedecekleri çok daha fazladır. Özellikle de kız erkekten zengin olursa, ki kendi durumu böyledir, erkeğin kızı ya kendisiyle evlenmek ya da namusu lekelenmiş olarak yaşamak zorunda bırakmasını affedilmez bir kabahat olarak görüyor. Kızın saflığı, annesinin gösterdiği güven ve buna benzer birtakım başka şeyler çekingenliğini artırıp, ileri gitmesine engel oluyor. Bu düşünceleri doğru gerçi ama onları çürütmek de o kadar zor değil. İnsan biraz beceri gösterebilirse, aşk da yardım ediyor bir yandan zaten. Uçup gider o düşünceler. Zamanın böyle kuruntuları gülünçleştirdiğini, onlara aldırmadığını kanıtlamak hiç mesele değildir. Ama Danceny’yi hizaya getirmeye engelleyen başka bir şey var: Durumdan hoşnut o. İlk aşkların çoğu namusa bağlıdır, daha saftır, her koşulda daha yavaş gelişirler. Niçin böyledir, bilir misiniz? Âşık kuşkulu, kuruntulu, çekingen olduğu için böyle olduğu sanılır ama değildir. İlk aşkını yaşayan gönül o tanımadığı, bilmediği duyguyla şaşırıverir birdenbire, attığı her adımda durup kendisini büyüleyen o duyguyu derin biçimde tatmak ister. Bu büyü körpe bir gönülde başka bir zevki unutturacak kadar güçlü olur. Bu o kadar doğrudur ki sürekli kadın peşinde koşan bir adam bile âşık olunca, olabilirse tabii, o anda zevk almaya, haz duymaya koşmayı unutur, en azından aceleci davranmaz. Danceny’nin, Matmazel de Volanges’la olan durumuyla benim Madam de Tourvel’le olan durumum arasında yalnızca ve yalnızca noksanlık fazlalık farkı vardır.</p>

  <p class="normal">Bizim delikanlıyı coşturmak için önüne daha fazla engel çıkarmak gerekirdi. Özellikle de işin içinde biraz gizlilik, sır falan bulunsa çok daha iyi olurdu. Çünkü o gizlilik, o gizem bir korkusuzluk verir insana. Ona bu kadar yardımcı olmakla zararlı olduğumuzu söylerlerse, karşı çıkamam bu düşünceye. Sizin tavır ve tutumunuz ancak istek ateşleri duyan, deneyimli bir adam için geçerli olurdu ama düşünmeniz gerekirdi ki genç, namuslu, gerçekten seven bir adam için gördüğü sevginin asıl değeri, aşkın kanıtı olmasıdır. Dolayısıyla sevildiğinden ne kadar emin olursa girişkenlikten de o kadar kaçınır. Şimdi yapılması gereken nedir, bilemiyorum ama kızın evlenmeden önce sizin istediğiniz duruma gelebileceğini hiç sanmıyorum. Emekleriniz boşa gidecek, çok canımı sıkıyor bu iş ama bir çözüm de bulamıyorum.</p>

  <p class="normal">Ben burada her şeyi en ince noktasına kadar düşünüp tartışırken siz orada Şövalye’nizle keyif çatıyorsunuz. Bunu düşündüm de sizin Şövalye’ye, benim uğruma bir sadakatsizlik etmeye söz verdiğinizi hatırladım. Hem sözlü olarak değil <span class="ideitalik">yazılı</span> olarak da verdiniz bu sözü, mektubunuz bende ve onu geçerliği kalmamış bir senet durumuna sokmayacağım. Biliyorum daha vadesi gelmedi ancak lütfetseniz de vadeyi beklemeseniz olmaz mı? Ben de faizi ona göre hesaplarım. Ne dersiniz benim sevgili dostum? Bu kadar sadakat göstermekten bıkmadınız mı? Şövalye o kadar bulunmaz biri mi yani? Şunu söylememe izin verin: Siz beni unuttuğunuz için onu bu kadar değerli buluyorsunuz ve ben sizi bunu itiraf etmek zorunda bırakacağım.</p>

  <p class="normal">Allahaısmarladık sevgili dostum. Sizi dilediğim gibi kucaklıyor ve öpüyorum. Şövalye’nin bütün ateşli öpüşlerine meydan okuyorum!</p>

  <p class="normal" p="sagnormal"><span class="ideitalik">5 Eylül 17</span>**</p>

  <h2 class="h2baslik" id="calibre_toc_68">ELLİ SEKİZİNCİ MEKTUP</h2>

  <p class="ortayazi"><span class="idebold">Vikont de Valmont’dan Madam de Tourvel’e</span></p>

  <p class="normal">Ben ne yaptım da Madam, böyle sitemleri reva görüyor ve bu kadar öfkeleniyorsunuz bana? Çok ateşli olmasına rağmen saygısını hiç eksik etmemiş bir sadakat, en küçük isteklerinize bile tam bir itaat. Duygularımın da yaptıklarımın da kısa bir hikâyesi işte. Karşılık görmeyen, görmeyecek bir aşkın verdiği çökertici kederleri ancak sizi görmekle gidermeye çalışıyordum. Ondan da yoksun kalmam gerektiğini emrettiniz ve hiç karşı koymadan uydum emrinize. Bu fedakârlığıma ödül olarak mektup yazmama izin verdiniz, şimdi o biricik zevki de elimden almak istiyorsunuz. Kendimi savunmaya çalışmadan teslim olmaya razı olabilir miyim? Olamam tabii ki. Gönlüm, elimde kalan tek zevke nasıl bağlı olmayacak, üstelik de sizin bağışlamış olduğunuz bir zevk bu.</p>

  <p class="normal">Çok sık mektup yazdığımı söylüyorsunuz! Ama düşünün ki on gündür süren bu özlem içinde hayalinizle geçirmediğim bir an bile olmadı ve buna rağmen yalnızca iki mektup gönderdim. <span class="ideitalik">Yalnızca aşkımdan söz ediyormuşum!</span> Düşündüklerimden başka ne söyleyebilirim ki? Gene de büyük çaba harcadım ve hafifleterek dile getirdim. İnanın Madam, gizleyemiyorum artık ve ancak o kadarını gösterdim ben size. Beni korkutmaya çalışıyor, bir daha cevap vermeyeceğinizi söylüyorsunuz. Demek sizi her şeyden üstün gören, size sevgiden de çok saygı duyan bir insana haksızlık etmeniz yetmiyor, bir de aşağılamak istiyorsunuz onu, öyle mi? Bu korkutmaya çalışmanın, öfkenin nedeni ne? Niçin ihtiyaç duyuyorsunuz bunlara? En haksız emirlerinizin bile yerine getirileceğinden emin değil misiniz? Tek bir isteğinize bile karşı koymanın elimden gelmeyeceğini siz kendiniz de görmediniz mi? Beni egemenlik altına almış olmayı fırsat bilip işkence yapmaktan çekinmeyecek misiniz? Huzura ihtiyacınız olduğunu söylüyorsunuz. Beni mutsuz ettikten, haksızlık ettiğinizi kabul ettikten sonra da kalabilecek mi o huzurunuz? Günün birinde, “Kaderi benim elimdeydi, onu mutsuz ettim. Yardım istiyordu, yalvarıyordu. Hiç acımadan yüzüne baktım,” demeyecek misiniz? Benim umutsuzluğumun nerelere varabileceğini kestirebiliyor musunuz? Kestiremezsiniz tabii ki.</p>

  <p class="normal">Benim çektiğim sıkıntıları anlayabilmek için sizi ne kadar sevdiğimi bilmek gerekir ama siz benim yüreğimden habersizsiniz.</p>

  <p class="normal">Siz beni nelere kurban ediyorsunuz? Ancak hayalinizde var olan birtakım korkulara. Kim veriyor o korkuları size? Size tapan bir adam, üstündeki mutlak egemenliğinizin hiç eksik olmayacağı bir adam. Sürekli emirlerinizi yerine getirecek olan bir duygudan niçin korkuyorsunuz? Nesinden korkuyorsunuz bu duygunun? Ama sizin hayaliniz birtakım canavarlar yaratıyor, onların verdiği ürpertinin aşktan geldiğini sanıyorsunuz siz. Biraz güven duyarsanız dağılıverir bu hayaletler.</p>

  <p class="normal">Bir bilge, “Korkularımızı dağıtmak için nedenlerini irdelemek hemen her zaman yeterlidir,” diyor<sup class="calibre2"><a href="../Text/tehlikeliilisiler_split_030.html#footnote-1206-19" id="footnote-1206-19-backlink">[19]</a></sup>. Bu gerçek en çok aşk alanında gösterir kendini. Bir kez sevince korkularınız geçer gider. Sizi korkutan şeyler yerine, bir bakmışsınız çok tatlı bir duyguyla, şefkatli, her isteğinize boyun eğen bir âşık gelivermiş. Artık günlerinize mutluluk vurmuştur damgasını, önceki günlerinizi o duyguyu tanımadan geçirmiş olmanızdan başka bir pişmanlığınız kalmaz. Ben bile eski yanlışlarımdan dönüp yalnız sizin aşkınızla yaşamaya başladığımdan bu yana zevk içinde geçirdiğim zamanımı o şekilde yitirmiş olduğuma pişmanım. Şunu artık anlıyorum ki beni mutlu etmek de ancak sizin elinizdedir. Ama yalvarıyorum size bu mektupları yazmanın verdiği zevk, sizin hoşunuza gitmeyen bir şey yapmış olma kederiyle bulanmasın. Sözünüzden çıkmak istemem ama ayaklarınıza kapanıp yalvarıyorum, elimden almak istediğiniz mutluluğu istiyorum sizden, bana bırakmış olduğunuz tek mutluluğu. Haykırıyorum: Kulak verin yalvarmalarıma ve görün gözyaşla-rımı. Ah Madam, bunu da mı çok göreceksiniz yoksa bana?</p>

  <p class="normal" p="sagnormal"><span class="ideitalik">7 Eylül 17</span>**</p>

  <h2 class="h2baslik" id="calibre_toc_69">ELLİ DOKUZUNCU MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Danceny bir şeyler saçmalayıp duruyor. Nedir bunların anlamı, biliyorsanız söyleyin bana. Ne olmuş? Ne kaybetmiş? Yoksa sevgilisi onun o ebedi saygısına mı kızmış? Doğrusu kızılmayacak gibi de değil. Bu akşam beni görmek istiyormuş, mutlaka bir buluşma saati vermem gerekiyormuş, verdim ama ne diyeceğim ki ben ona? Hiçbir işimize yaramayacaksa bütün zamanımı onun yakınmalarını dinlemekle geçiremem doğrusu. Âşıkların sızlanmaları ancak tiyatroda dinlenir, o da çalgılı olursa. Neymiş işin iç yüzü, bana düşen ne, söyleyin lütfen. Yoksa o konuşma pek sıkıntılı geçeceğe benziyor. Ben kaçmanın bir yolunu bulmaya çalışayım. Bu sabah sizinle konuşabilecek miyim? <span class="ideitalik">İşiniz varsa,</span> bir mektup yazın hiç değilse, nasıl davranacağımı, neler söyleyeceğimi anlatın.</p>

  <p class="normal">Dün neredeydiniz? Görüşemiyoruz artık. Böyle olduktan sonra, beni eylül ayında Paris’te tutmanıza hiç gerek yokmuş. Kararınızı verin bir bakalım, Kontes de B***’den bir mektup aldım, beni çok acele köye davet ediyor; hem de çok hoş bir üslup kullanmış davet ederken! “Kocamın bir korusu var, dünyanın en güzel korusudur. Burada dostlarını eğlendirmek için büyük bir özenle bakar o koruya” diyor. Bu koruda benim de epey bir hakkım var biliyorsunuz. Sizin işinize yaramayacaksam, gidip onu göreyim bir. Allahaısmarladık. Danceny, dört gibi bizde olacak.</p>

  <p class="normal" p="sagnormal"><span class="ideitalik">8 Eylül 17</span>**</p>

  <h2 class="h2baslik" id="calibre_toc_70">ALTMIŞINCI MEKTUP</h2>

  <p class="ortayazi"><span class="idebold">Şövalye Danceny’den Vikont de Valmont’a</span></p>

  <p class="normal">(önceki mektuba ilişik)</p>

  <p class="normal">Ah! Mösyö bir bilseniz, ne kadar umutsuzum, mahvoldum. Sıkıntılarımı kâğıda döküp açık edemem. O dertleri güvenilir ve sadık bir dosta dökmeye ihtiyacım var. İhtiyacım olan avutucu sözlerinizi, öğütlerinizi dinlemek üzere saat kaçta göreyim sizi? Size içimi döktüğüm gün ne kadar mutluymuşum meğer! Ama şimdi durumum çok farklı! Her şey değişti benim için artık. Çektiklerim, acılarımın çok küçük bir bölümü. Ben asıl, sevdiğim birinin ne durumda olduğunu merak ediyor, asıl buna tahammül edemiyorum. Siz benden daha mutlusunuz çünkü onu görebilirsiniz. Benden bu yardımı esirgemeyeceğinizi umuyor ve dostluğunuzdan bekliyorum bunu. Ama daha önce sizinle konuşmalı, olup biteni anlatmalıyım size. Bana acır, yardım edersiniz. Umudum yalnızca sizsiniz. Duygulu bir insansınız, aşkın ne olduğunu biliyorsunuz. Yalnızca size içimi dökebilirim. Yardımınızı esirgemeyin benden.</p>

  <p class="normal">Allahaısmarladık Mösyö, kederimi hafifleten tek şey sizin gibi bir dostum olduğunu düşünmek. Sizi saat kaçta görebileceğimi bildirin lütfen. Sabahleyin olmazsa, öğleden sonra erken bir saatte olsun hiç değilse.</p>

  <p class="normal" p="sagnormal"><span class="ideitalik">8 Eylül 17**</span></p>

  <h2 class="h2baslik" id="calibre_toc_71">ALTMIŞ BİRİNCİ MEKTUP</h2>

  <p class="ortayazi"><span class="idebold">Cécile Volanges’dan Sophie Carnay’ye</span></p>

  <p class="normal">Ah Sophie’ciğim, Cécile’ine acı, acı bu zavallı kardeşine! Ne kadar bahtsız bir insanmışım! Annem her şeyi biliyor. Neden, nasıl şüphelenmiş, bir türlü anlayamıyorum ama anlamış her şeyi işte. Dün akşam sinirli gördüm annemi biraz. Pek aldırmadım. Oyununu bitirinceye kadar oturdum ben de, akşam yemeğine gelen Madam de Merteuil’le güzel güzel sohbet ettik, Dan-ceny’yi konuştuk biraz. Ama kimsenin sözlerimizi duymuş olabileceğine ihtimal vermiyorum. Madam de Merteuil gitti, ben de odama çekildim.</p>

  <p class="normal">Yeni soyunmuştum daha, annem geldi, hizmetçimi gönderdi, masamın anahtarını istedi benden. Hem öylesine sert bir üslupla söyledi ki bunu, her tarafım titredi, birden düşeceğim sandım. Anahtarı bir türlü bulamıyormuşum gibi uzun uzun aradım ama sonunda anneme vermek zorunda kaldım onu. Annem anahtarı alır almaz gidip Danceny’nin mektuplarının bulunduğu çekmeceyi açıverdi! Öyle şaşırdım ki, “Bunlar ne böyle?” diye sorduğu zaman, “Bir şey değil!” dedim ama en üstteki mektubu okumaya başladığını görünce zor attım kendimi bir koltuğa. Çok kötü olmuştum, bayılmışım. Annem hizmetçiyi çağırmış, ben ayılınca odadan çıktı ve yatıp uyumamı söyledi. Danceny’nin bütün mektuplarını alıp götürdü. Gece, karşısına çıkacağımı düşündükçe zangır zangır titriyorum. Bütün gece ağladım.</p>

  <p class="normal">Sana bu mektubu güneş doğarken yazıyorum, Josephine gelir diye umut ediyorum. Onunla başbaşa kalıp konuşabilir-sem Madam de Merteuil’e yazacağım birkaç satırlık bir mektubu geçerken bırakmasını rica edeceğim. Olmazsa onu da bu zarfın içine koyarım, senden gidiyormuş gibi gönderirsin. Beni ancak Madam de Merteuil avutabilir. Hiç değilse Danceny’den söz ederiz. Danceny’yi bir daha görebileceğimi ummuyorum. Ne talihsiz insanmışım! Madam de Merteuil belki lütfedip gönderir Danceny’ye yazacağım mektubu. Josephine’e veremem o mektubu, hele hizmetçime hiç güvenemem. Masamın çekmecelerinde mektuplar bulunduğunu o söylemiştir belki de anneme.</p>

  <p class="normal">Uzatmayacağım bu mektubu, Madam de Merteuil’e de yazacağım, zaman kalmalı onun için. Danceny’nin mektubunu yazmam gerekir, Madam de Merteuil göndermeyi kabul ederse hazır bulunsun! Sonra yatarım. Sabah odama girdiklerinde yatakta bulsunlar beni. Annemin yanına gitmemek için hasta olduğumu bahane edeceğim. Yalan da sayılmaz hani. Ateşim olsa, bu kadar acı çekmezdim. O kadar ağladım ki, gözlerim yanıyor, midemde bir ağırlık var, nefes alamıyorum. Danceny’yi bir daha göremeyeceğimi düşünüyorum da ölsem daha iyi diyorum. Allahaısmarladık Sophie’ciğim. Daha fazla uzatamayacağım, gözyaşlarım boğuyor.</p>

  <p class="normal" p="sagnormal"><span class="ideitalik">7 Eylül 17</span>**</p>

  <p class="normal">Not: <span class="ideitalik">Cécile Volanges’ın Markiz’e mektubunu buraya almadık çünkü bu mektupta da önceki mektupta olanlar, daha kısa bir biçimde anlatılmış. Şövalye Danceny’ye yazdığı mektup ise bulunamadı. Nedeni, Madam de Merteuil’ün Vikont’a gönderdiği ALTMIŞ ÜÇÜNCÜ Mektupta görülecek.</span></p>

  <h2 class="h2baslik" id="calibre_toc_72">ALTMIŞ İKİNCİ MEKTUP</h2>

  <p class="ortayazi"><span class="idebold">Madam de Volanges’dan Şövalye Danceny’ye</span></p>

  <p class="normal">Mösyö, bir annenin güvenini ve bir çocuğun saflığını istismar edip bazı yakışıksız işler yaptıktan sonra, en candan dostluk karşısında üstünüze düşen görevleri unutmuş olduğunuz bir eve bir daha giremezseniz şaşırmayacaksınız elbette. Size mektup yazarak gelmemenizi rica etmeyi, sizi içeri almamaları için kapıcılara emir vermekten daha uygun buldum çünkü uşakların davranışları hepimizin canını sıkabilirdi. Beni böyle bir şeye de zorlamayacağınızı ummanın elbette hakkım olduğuna inanıyorum. Ayrıca şunu da söyleyeyim ki artık kızıma gene yanlış bir şey yaptırmaya kalkışırsanız, kızım elinizden kurtulmak için hayatının sonuna kadar dünya işlerinden uzak bir yere kapanmak zorunda kalacaktır. Onurunu lekelemeye kalkıştığınız gibi, onu mutsuz etmekten çekinip çekinmediğinizi de göstermeniz gerekiyor Mösyö. Ben son kararımı verdim, kendisine de bildirdim bunu.</p>

  <p class="normal">Mektuplarınızı ilişikte gönderiyorum. Buna karşılık sizin de kızımdan aldığınız mektupları yollayacağınızı, olup bitenlerden hiçbir iz kalmaması gerektiğini sizin de kabul edeceğinizi umuyorum. Bu gibi şeylerin anısı beni darıltmak, kızımı utandırmak ve sizin vicdanınızı rahatsız etmekten başka bir şeye yaramaz. Saygılar...</p>

  <p class="normal" p="sagnormal"><span class="ideitalik">7 Eyül 17</span>**</p>

  <h2 class="h2baslik" id="calibre_toc_73">ALTMIŞ ÜÇÜNCÜ MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a</span></p>

  <p class="normal">Danceny’nin mektubunda neler söylemek istediğini biliyorum tabii ki! Bu mektubu yazmasına neden olan benim aslında. Bence şimdiye kadar yaptığım en güzel iş de bu oldu. Sizin son mektubunuzdan sonra hiç vakit kaybetmedim ve Atinalı mimar gibi ben de, “Onun söylemiş olduğunu, ben gerçekleştireceğim” dedim.</p>

  <p class="normal">O yakışıklı roman kahramanı âşığın önüne engeller çıkması gerekiyormuş demek, demek rahat rahat uyuyormuş! Bu iş benim işim, ona öyle bir uğraş buldum ki bakalım uyku uyuyabilecek mi bundan sonra? Zamanın değerini unutmuş gözüküyordu, şimdi ben öğreteyim ona bir de ağlasın dursun yitirdiği zamanın arkasından! Daha şimdiden pişmandır eminim. Söylediğinize göre onun bu konuda daha bir gizliliğe ve de gizeme ihtiyacı varmış. Güzel! Artık hiç eksik kalmayacak bu ihtiyaç onun için. Benim çok güzel bir huyum vardır: Yanlışlarımı bir gösteren olursa, onları düzeltmeden yapamam. Bakın anlatayım ne yaptığımı size.</p>

  <p class="normal">Geçen sabah eve dönünce sizin mektubunuzu okudum. Söylediklerinizde çok haklı buldum sizi. Hastalık nedenini çok iyi teşhis ettiğiniz kanısına vardığım için, çare bulmayı da üstlendim. Ancak önce biraz uyuyayım dedim. O yorulmak nedir bilmeyen Şövalye hiç uyutmamıştı ki! Ben de uyuyacağımı sanmıştım ama olmadı. Aklım hep Danceny’deydi. Onu kayıtsızlığından kurtarma ya da cezalandırma düşüncesiyle gözümü kırpmadım. İyice ölçüp biçtim neler yapabileceğimi ve ancak ondan sonra iki saat kadar dinlenebilme olanağı buldum.</p>

  <p class="normal">Hemen o akşam Madam de Volanges’a gittim. Kızıyla Danceny arasında bir tehlikeli ilişki bulunduğuna kesinlikle inandığımı söylemeyi düşünmüştüm ve söyledim. Sizi çok iyi anlayan bu kadının, konuyla ilgili olarak gözleri bağlanmıştı sanki. Bana ne dedi önce, biliyor musunuz? Kesinlikle yanılıyormuşum, kız daha çocukmuş... falan filan... bütün bildiklerimi anlatamazdım. Bazı <span class="ideitalik">bakışları ve sözleri fark ettiğimi,</span> bunların bendeki erdem ve dostluk duygularını kuşkulandırdığını söyledim. Yani dindar bir kadın gibi konuştum. Üstelik “Bir kere mektup alıp veriyormuş gibi de gördüm” dedim. Sonra şöyle devam ettim: “Şimdi hatırlıyorum, kızınız bir gün, yanımda masasının çekmecelerinden birini açmıştı, içinde kâğıtlar vardı. Saklıyordur onları herhalde. Sizin haberiniz var mı, sık mektuplaştığı biri var mı?” Ben bunları söyledikten sonra Madam de Volanges’ın yüzünün şekli değişti, gözleri doldu. “Teşekkür ederim. Ne kadar iyi bir insan olduğunuzu ve beni sevdiğinizi bilirdim. Araştırır, anlarım işin iç yüzünü” dedi.</p>

  <p class="normal">Kuşku uyandıracak kadar uzun sürmeyen bu görüşmeden sonra kalktım, kızın yanına gittim. Daha sonra onu da bıraktım ve annesinden, kızına, bu işi benden öğrendiğini söylememesini istedim. Söz verdi bana. Ben de zaten, çocuğun bana güvenip sırlarını açması iyi olur, ona <span class="ideitalik">aklı başında öğütler</span> veririm demiştim. İnanıyorum ki Madam de Volanges sözünde duracaktır çünkü kızına bu gibi durumları hep kendisi fark ediyormuş gibi gözükmek ister. Ben de böylelikle hem kızla dostça konuşmayı sürdürebiliyor hem de Madam de Volanges’ın beni ikiyüzlü sanmasına olanak bırakmıyordum. Özellikle de bundan çok korkuyordum. Bir şey daha kazandım: Bundan sonra kızla istediğim kadar uzun uzun ve gizlilik içinde konuşabileceğim, annesi kuşkulanmayacak.</p>

  <p class="normal">Hemen o akşam yararlandım fırsattan. Oyun biter bitmez kızı bir kenara çektim ve Danceny konusunu açtım. O konu açılınca susmak bilmiyor. Ertesi gün onu gördüğünde ne kadar sevineceğini söyleyerek öyle heyecanlandırdım, coşturdum ki pek keyifli oldu. Ne saçmalıklar, ne anlamsız şeyler söylettim bilemezsiniz! O zevki elinden aldık, hiç değilse umuduyla avut-malıyız! Ayrıca, bu umuttan sonra başına gelecekleri daha kötü bulup üzülür ve kesinlikle inanıyorum ki ne kadar çok üzülürse ilk fırsatta bunun acısını çıkarmaya da o kadar hevesli olur. Zaten büyük maceralara sürüklemek istediğiniz birini, büyük olaylara alıştırmak gerekir.</p>

  <p class="normal">Hem Danceny’yi elde etmek zevki biraz gözyaşına mal olmuş, ne çıkardı bundan? Danceny için çıldırıyor, söz veriyorum, Danceny onun olacak, hem de bu fırtına yüzünden daha da çabuk onun olacak. Şimdi yaşanan kötü bir düştür yalnızca ve uyanması da tatlı olur bu düşten. Doğrusu, sanıyorum bana minnet ve şükran hisleri içinde olmalı kız. Biraz şaka yaptıysam ne olur yani? Biraz da eğlenmemiz gerekir herhalde.</p>

  <p class="normal"><span class="ideitalik">Les sots sont ici-bas pour nos</span> menus <span class="ideitalik">plaisirs<sup class="calibre2"><a href="../Text/tehlikeliilisiler_split_031.html#footnote-1206-20" id="footnote-1206-20-backlink">[20]</a></sup></span></p>

  <p class="normal">Ve sonunda eve döndüm, durumdan çok memnundum. Şöyle düşünüyordum: “Ya Danceny önüne çıkan bu engellerle silkinip canlanır, ben de ona elimden geldiği kadar yardım ederim ya da Danceny denilen o adam benim çok kez düşündüğüm gibi budalanın tekidir, iyice yere serilir ve tamamen umudunu keser. Durum böyle olunca ben de en azından elimden geldiği kadar öcümü almış olurum. Bu arada Madam de Volanges’ın bana olan saygısı, kızının dostluğu, her ikisinin de güveni artacaktır. Daha iyi ne olabilir benim için. Benim bu işlere bulaşmamın asıl nedeni olan Gercourt’a gelince, onun da karısının kafasını karıştırdım. Tam istediğim duruma getirmeyi başaramazsam ya çok şanssızmışım ya da pek acemiymişim demektir. Bu tatlı düşünceler içinde yatağa girdim. Hemen uyumuşum ve çok da geç kalktım.</p>

  <p class="normal">Uyandığımda iki mektup buldum: Biri anasından, biri kızından gelmişti ve her ikisi de bana, “Beni <span class="ideitalik">ancak siz avutabilirsiniz”</span> diyordu. Aynen bu ifade. Bir gülme aldı beni! Her iki tarafı da teselli etmek ve birbirine iyice zıt iki derdin dermanı olmak hoş değil mi? Tanrı gibi bir şey oldum! Kör faniler benden birbirini tutmaz şeyler isteyecek, ben de çok eskiden beri vermiş olduğum kararlarda en küçük bir değişiklik yapmayacağım. Ama o yüce kişilik rolümü bırakıp avutucu melek işlevi üstlendim. Üzüntülü dostlarınızı yalnız bırakmayın derler ya hep, ben de o sözün gereğini yerine getirdim.</p>

  <p class="normal">Önce annesiyle görüştüm: Öyle dertli, öyle üzüntülüydü ki ona bakınca, o ahlâk düşkünü güzeliniz tarafından size yapılmış olanların hiç değilse bir bölümünün öcü alındı diye düşündüm. İstediklerimin daha da fazlasını elde etmiştim. Tek bir korkum vardı: Ya şimdi Madam de Volanges durumdan yararlanarak kızının kendisine açılması yönünde girişimlerde bulunursa diye düşünüyordum -doğrusunu söylemek gerekirse zor bir şey değildi bu da- ona tatlı tatlı davranması, onunla biraz dostça konuşması, yerinde birtakım öğütlere hoşgörülü bir şefkat havası ve tavrı katması yeter de artardı bile. Allah’tan ki sert ve çok müşkülpesent davrandı, tutması gereken yolun tam tersini tuttu ve işimi kolaylaştırdı. Aslında az daha bütün planlarımızı alt üst edecekti. Kızını tekrar manastıra göndermeye kalkıştı! Ama ben engelledim ve manastıra gönderme işini, Danceny kızın peşini bırakmadığı takdirde uygulamaya konabilecek bir korkutma kozu olarak elinde bulundurmasını söyledim. Böylelikle iki genci biraz daha temkinli davranmak zorunda bırakmış olur ve bu da bizim işin başarılabilmesi için kesinlikle gereklidir.</p>

  <p class="normal">Sonra kıza gittim. Bilemezsiniz üzüntü nasıl yarıyor ona, ne kadar güzelleştiriyor! Kendini beğendirmeye çalışan bir kız olsa, ağlar dururdu ancak bu sefer kurnazlıktan değil gerçekten ağlıyordu. Hiç fark etmemiş olduğum bu yeni güzelliği dikkatimi çekti. Çok da hoşuma gitmişti. Onu önce acemice avutmaya çalıştım yani insanın üzüntülerini avutmaktan çok artıran şeyler söyledim. Böylece âdeta tıkanma noktasına getirdim onu. Ağlayamıyordu artık, bir ara sinirinden çırpınacak diye korktum. Hemen yatmasını istedim, karşı çıkmadı. Hizmetçiyi çağırmadık, soyunmasına ben yardım ettim. Saçlarını düzeltmemişti ve az sonra çırılçıplak gerdanına ve omuzlarına döküldü bu saçlar. Eğildim ve öptüm. Kollarımın arasına sokuldu, gene ağlamaya başladı. Müthiş güzeldi! Magdalena da bu kız gibi idiyse tövbekârlık durumunda günahkârlık durumundan daha tehlikeli olmuştur.</p>

  <p class="normal">Mahzun güzelimiz yatağına girdikten sonra onu, gerçekten avutmaya çalıştım. Önce o manastır korkusunu giderdim. Sonra içinde Danceny’yi gizlice görme umudu uyandırdım. Yatağın kenarına ilişiverdim: “O şimdi burada olsaydı” dedim... bu minval üzere konuşmalar yaparak onu avuta avuta, sonunda üzüntüsünü unutturacak bir duruma getirdim. Birbirimizden çok memnun olmuş halde ayrılacaktık ama kız Danceny’ye mektubunu götürmemi istemeye kalktı benden. Kabul etmedim. Nedenlerini söyleyeyim, kuşkusuz siz de hak vereceksiniz.</p>

  <p class="normal">Mektubu götürmeyi kabul etmek her şeyden önce kendimi Danceny karşısında zor duruma düşürmek olurdu. Kıza bu nedeni ileri sürebilirdim ama size söyleyebileceğim daha başka nedenler var: İki gence, üzüntülerini gidermek amacıyla hemen bu kadar kolay bir yol sağlamak bizim bunca emeğimizi tehlikeye atmak olurdu, öyle değil mi? Ayrıca bu meseleye uşakları, hizmetçileri karıştırmaya kalkışırlarsa benim daha hoşuma gider. Bu maceranın sonu, umduğum gibi iyi çıkarsa, nikâhtan hemen sonra yayılmalıdır insanlar arasında. Bunun en iyi yolu da meseleden hizmetçilerin, uşakların haberdar olmasıdır. Eğer bir mucize olur da onlar bir şey söylemezse biz söyleriz: Gevezeliği de onların üstüne atarız.</p>

  <p class="normal">Bugünden tezi yok Danceny’nin aklına sokmaya bakın bunu. Küçük Volanges’ın hizmetçisine pek güvenmiyorum, kız da kuşkulanıyor ondan sanki. Bu nedenle siz Danceny’ye benim sadık Victoire’ı salık verin. Ben de yardımcı olurum. Bunu düşünmek keyif veriyor bana çünkü sırlarını öyle bir birine açmaları onlara değil bize yarayacak. Daha bitmedi, gerisini de anlatayım.</p>

  <p class="normal">Mektubu elden götüremeyeceğimi söylerken bir yandan da ya postaya vermemi isterse, ne yaparım ben diye düşünüp korkuyordum çünkü buna da olmaz diyemezdim. Neyse ki böyle bir şeyi gündeme getirmedi, ya kafası karışık olduğundan düşünemedi ya da bilmiyordu. Belki de kendisini mektup göndermekten çok, almaya şartlandırmış olduğu için. Posta yoluyla yanıt alamazdı ki zaten! Her neyse, böyle bir konuya girmedi, ben de böyle bir şeyi aklına getirmesin diye hemen kararımı verdim ve annesinin yanına gittim. Kızını belli bir süre için köye götürüp uzaklaştırmasını önerdim ve razı ettim buna. Nereye gidecekler biliyor musunuz? Sevinçten yüreğiniz çarpmıyor mu? Halanıza, ihtiyar Madam de Rosemonde’a. Bugün haber gönderecek ona. Artık size de dindar güzelinizi görme izni çıktı demektir. Bu sefer de, “Başbaşa kalmanız doğru değil, laf ederler” diyemez herhalde! Bu arada Madam de Volanges da benim yüzümden size yaptığı kötülüğü kendisi onarmış olur.</p>

  <p class="normal">Ama siz beni dinleyin şimdi de, hemen kendi işlerinize dalıp bu işi göz ardı etmeyin. Bence çok önemli, sakın unutmayın bunu. İki genç mektuplarını size yazmalı, danışacaklarını size danışmalıdır, ben böyle olmasını istiyorum. Bu yolculuğu Danceny’ye bildirir, ona bir iyilik yapabileceğinizi anlatırsınız. Güven mektubunuzun sevgilinin eline ulaşmasının zor olduğunu belirtin ve sonra benim hizmetçimi salık verip engeli hemen ortadan kaldırın. Kesinlikle kabul edecektir. Emeklerinizin karşılığı olarak siz de taptaze bir yüreğin dertlerini size açması gibi bir şey elde edersiniz ki bu da her zaman hoş bir şeydir insan için. Zavallı kız, size ilk mektubu verirken nasıl kızaracaktır kim bilir! Doğrusu şimdilerde sırdaşlığı çok kötülüyorlar ama ben bunun güzel bir eğlence olduğunu sanıyorum. Hele insanın gönlü bambaşka yerlerdeyse! İşte siz de tam o durumdasınız!</p>

  <p class="normal">Bu planımızın sonunun iyi gelmesi sizin yardımınıza bağlı artık. Bu oyunun oyuncularının ne zaman bir araya getirileceğine siz karar verirsiniz. Köyde bin bir çaresi bulunur bunun. Danceny de hiç kuşkusuz, sizin bir işaretinizle koşup gelecektir. Bir gece, bir kıyafet değiştirme, bir pencere... ne bileyim ben? Ama size şunu söyleyeyim ki, kız oradan gittiği gibi dönerse, peşinizi bırakmam sizin. Eğer benim bir şeyler söyleyip cesaret vermeme gerek görürseniz, onu da belirtin. Mektupları saklamanın tehlikeli olduğu konusunda ona iyi bir ders verdiğimi sanıyorum, şimdi kalkıp da mektup yazamam ona. Onunla ilgilenme, onu eğitme niyetlerimden kesinlikle vazgeçmiş falan da değilim.</p>

  <p class="normal">Az daha unutuyordum: Mektuplarını ortaya çıkaranın hizmetçisi olduğuna inanıyordu. Ben şüpheleri günah çıkaran papaza yönelttim. Bir taşla iki kuş vurmak diye buna derler işte.</p>

  <p class="normal">Allahaısmarladık Vikont. Epey zaman geçti mektubu yazmaya başlayalı, yemeğim gecikti. Ama ne yapabilirim. Bir yandan incinen gururum, bir yandan dostluk duyguları anlattı, ben de yazdım. Bilirsiniz ki her ikisi de gevezedir. Bu mektup saat üçte elinize geçer ve size gerekli olan da bu zaten.</p>

  <p class="normal">Şimdi benden yakınmaya cesaret edebilecek misiniz bakalım? Kont de B***’nin korusunu görmeyi istiyor musunuz gene? Dostlarını eğlendirmekmiş bu korunun işlevi! Herkesin dostu mudur bu adam? Ama bana izin verin artık, acıktım.</p>

  <p class="normal" p="sagnormal"><span class="ideitalik">9 Eylül 17</span>**</p>

  <h2 class="h2baslik" id="calibre_toc_74">ALTMIŞ DÖRDÜNCÜ MEKTUP</h2>

  <p class="ortayazi"><span class="idebold">Şövalye Danceny’den Madam de Volanges’a</span></p>

  <p class="normal">(Vikon’tun Markiz’e yazdığı ALTMIŞ ALTINCI</p>

  <p class="normal">MEKTUP’a ilişik müsvedde)</p>

  <p class="normal">Madam, ne kendi tavrımın doğru olduğunu kanıtlamaya çalışacağım ne de sizin tavrınızdan yakınacağım. Hep mutluluk içinde yaşamayı kesinlikle hak etmiş olan üç kişinin yüreklerini yakan bir olaya üzülmekten başka ne gelir elden? Bu olayın benim yüzümden çıkmış olmasına üzülerek dünden beri kaç kez size bir yanıt takdim etmeye çalıştım ama bir türlü başaramadım. Ancak size anlatılacak o kadar çok şey var ki işte bunu kesinlikle başarmalıyım. Bu mektubumda bir karışıklık, düzensizlik olursa, bunu üzüntü ve kederime verip hoşgörünüzü esirgemeyin benden lütfen.</p>

  <p class="normal">Önce izninizle mektubunuzun ilk cümlesine karşı çıkıyorum. Ben sizin güveninizi de Matmazel de Volanges’ın saflığını da istismar etmedim, hiçbir uygunsuz iş yapmadım, hiçbir davranışımda her ikisine de borçlu olduğum saygıda kusur etmedim. Ancak biraz daha dikkatli davranabilirdim: Beni, bende, bana rağmen doğmuş bir duygudan sorumlu tutmak istiyorsanız şunu kesinlikle söyleyebilirim ki Matmazel de Volanges’a olan duygularım hoşunuza gitmeyebilir ama incitmez sizi sonuç olarak. Beni, size anlatamayacağım kadar çok ilgilendiren bu meselede mektuplarım tanıktır ve bunun yargıcı da yalnızca siz olmalısınız.</p>

  <p class="normal">Bundan böyle size gelmemi yasakladığınızı söylüyorsunuz. Siz nasıl uygun bulur, nasıl emrederseniz öyle olsun, kesinlikle uyarım ben. Ancak bu amaçla bazı dedikodular olabileceğinden çekinerek kapıcılara emir vermeyi doğru bulmamışsınız. Benim birdenbire ortadan kaybolmam daha fazla dedikoduya yol açmaz mı? Direneceğim ben bu konuda çünkü benden çok Matmazel de Volanges için önemli bu. Yalvarırım, kararınızı iyice düşünüp taşındıktan sonra verin ve sertliğiniz ihtiyatınızı engellemesin. Sizin, son kararınızı Matmazel de Volanges’ın iyiliğini düşünerek vereceğinizi bildiğimden yeni emirlerinizi bekleyeceğim.</p>

  <p class="normal">Bununla birlikte gene ara sıra gelip saygılarımı sunmama izin verecek olursanız, size yemin ederim ki Madam, Matmazel de Volanges’la gizli gizli konuşmaya çalışmayacağım ve kendisine mektup falan vermeye kalkışmayacağım. Sözüme güvenebilirsiniz bu konuda. Ben buna Matmazel de Volanges’a herhangi bir biçimde laf gelmesinden korktuğum için katlanıyorum. Ödülüm yalnızca onu ara sıra görebilmek olacaktır.</p>

  <p class="normal">Siz, Matmazel de Volanges’ın ücra bir köşeye kapanmak zorunda kalmamasının benim elimde olduğunu söylüyorsunuz. Bu konuda yukarıda belirttiklerimin dışında bir kanıt veremem. Daha fazla şey vaat etmek sizi kandırmak olur çünkü. Bütün arzusu bir kızı kandırmak olan bir adam, tasarılarını işlerin gidişatına göre ayarlayıp olayları dikkate alabilir. Benim gönlüm-deki aşk ise ancak iki duyguya izin verir: Yüreklilik ve sadakat.</p>

  <p class="normal">Ve ben Matmazel de Volanges’ın beni unutmasına, benim gönlümün de onu unutmasına razı olacağım, öyle mi? Hayır, hayır, asla! Ben ona sadık kalacağım. Yemin ettim ve yeminimi bugün de tekrarlıyorum. Özür dilerim Madam, sırayı bozdum, gene söylemek istediklerime dönüyorum.</p>

  <p class="normal">Sizinle konuşmam gereken bir konu daha var: Benden istediğiniz mektuplar... siz bende zaten birçok kusur buluyorsunuz, bu emrinizi yerine getiremeyeceğimi söyleyerek bir kabahat daha işleyeceğimi düşünüyor ve gerçekten çok üzülüyorum buna ama yalvarırım, nedenini bir dinleyin lütfen. Göstereceğim nedenlerin doğru olup olmadıklarına karar vermeden önce sizin dostluğunuzdan yoksun kalma bahtsızlığına yalnızca sizin gözünüzdeki itibarımın sürebileceği umudu bir avuntu verebilir.</p>

  <p class="normal">Matmazel de Volanges’ın zaten çok değerli olan mektupları şimdi daha da değerlendi benim gözümde. Onlardan başka neyim var ki benim? Bütün yaşamımı büyüleyip güzelleştiren bir duyguyu yalnızca onlar hatırlatacak bana. Sizin emirlerinize saygıyla boyun eğme arzusu, onlardan yoksun kalmanın vereceği acıdan güçlü olduğu için, inanınız ki onları size feda etmekten kesinlikle çekinmezdim ancak bazı zorlayıcı nedenlerden dolayı yapamayacağım bunu. Düşüncelerimi söyleyeyim, inanıyorum ki, siz de hak vereceksiniz.</p>

  <p class="normal">Siz Matmazel de Volanges’ın sırrını öğrenmişsiniz gerçi ancak izninizle şunu söyleyeyim ki kendisi açmamıştır bu sırrı size. Bana bu kanıyı veren bildiğim bazı nedenler var çünkü. Analık şefkatinin, analık özeninin belki haklı kıldığı bir tavrı suç sayacak halim yok. Ben sizin haklarınıza karışamam ancak haklarınız da ödevlerimi unutturamaz bana. Bizim için en kutsal ödev de bize güvenen birine haince davranmamaktır. Bir yüreğin ancak bana açılmış olan sırlarını benim başka birine açıklamam düpedüz alçaklıktır. Eğer Matmazel de Volanges sırlarını size açmak istiyorsa, kendisi söyler. Mektuplarına gerek yoktur bunun için. Yok eğer sırlarını kendine saklamak istiyorsa, o zaman da bu sırları size öğretmek bana düşmez. Kuşkusuz böyle bir şeyi de bekleyemezsiniz benden.</p>

  <p class="normal">Bu olayın gizli kalmasını istiyorsunuz, bu konuda hiç endişelenmeyin Madam. Matmazel de Volanges’ı ilgilendiren bir işte benim yüreğime bir ana yüreğinden daha çok güvenilebilir. Hiçbir kaygınızın kalmaması için her olasılığı düşündüm ve ona göre önlemler aldım. Kızınızın mektuplarının, benim için çok değerli olan o mektup tomarının üstünde şimdiye kadar <span class="ideitalik">yakılacak kâğıtlar</span> kaydı vardı, şimdi bunu değiştirip <span class="ideitalik">Madam de</span> Vo<span class="ideitalik">langes’a ait kâğıtlar</span> diye yazdım. Onların bir gün sizin elinize geçmesini sağlamak istemem, şimdi vermeyişimin, o mektuplarda sizi üzebilecek tek bir duygu bulunabileceği korkusundan gelmediğini kanıtlamaya yeter sanırım.</p>

  <p class="normal">Mektubum çok uzun oldu Madam, ama duygularımın temizliğine, sizi üzdüğüm için içime düşen acıya, saygılarımın derinliğine sizi iyice inandıramamışsam, gene de kısa kalmış demektir bu mektup.</p>

  <p class="normal" p="sagnormal"><span class="ideitalik">9 Eylül 17</span>**</p>

  <h2 class="h2baslik" id="calibre_toc_75">ALTMIŞ BEŞİNCİ MEKTUP</h2>

  <p class="ortayazi"><span class="idebold">Şövalye Danceny’den Cécile Volanges’a</span></p>

  <p class="normal">(Vikont’un yazdığı ALTMIŞ ALTINCI MEKTUP’la</p>

  <p class="normal">birlikte Markiz de Merteuil’e açık olarak gönderilmiştir.)</p>

  <p class="normal">Ah Cécile’im, ne olacak şimdi halimiz? Bizi başımızda dolaşan felaketlerden kurtarabilecek bir Tanrı var mı? Hiç değilse aşkımız güç verse de yılmadan göğüs gerebilsek! Benim mektuplarımı görüp, Madam de Volanges’ın yazdığı o kâğıdı da okuyunca ne hale geldiğimi anlatamam size. Nasıl şaşırdım, nasıl üzüldüm bir bilseniz! Bizi ele veren kim acaba? Siz kimden şüpheleniyorsunuz? Siz mi bir ihtiyatsızlık yaptınız yoksa? Şimdi ne yapıyorsunuz? Size neler söylediler? Her şeyi öğrenmek istiyorum, hiçbir şeyden haberim yok. Belki siz de benden daha fazla bir şey bilmiyorsunuzdur.</p>

  <p class="normal">Size annenizin mektubuyla benim yanıtımın bir kopyasını gönderiyorum. Umarım doğru bulursunuz söylediklerimi. Başımıza gelen o uğursuz olaydan sonra giriştiğim işler de sizden bir haber alabilmek, size bir haber ulaştırabilmek içindir; ayrıca kim bilir belki sizi görmem, eskisinden da rahatça görmem de mümkün olabilecektir.</p>

  <p class="normal">Düşünebiliyor musunuz Cécile’im, kavuşmamız, kıyamete kadar sevişeceğimize dair bir daha yemin edebilmemiz, o yeminin yalan olmadığını birbirimizin gözlerinden okuyup, ruhlarımızda duyabilmemiz ne büyük bir zevk olacak bizim için! Böyle güzel bir anın unutturamayacağı üzüntü var mıdır? Ben o günün doğacağından umutluyum ve bana umudu benim başvurduğum, sizin de doğrulamanızı istediğim çareler vermiştir. Neler söylüyorum ben? Hayır, ben o umudu asıl çok şefkatli bir dostun avutucu gayretlerine borçluyum. Şimdi bir tek dileğim var sizden: O dostu sizin de dost bilmeniz.</p>

  <p class="normal">Sizden izin almadan kimseye açmamam gerekirdi sırrınızı belki ama ne çare ki bu tahrip edici olayda başka bir çarem kalmamıştı. Beni o yola götüren aşktır ve aşk şimdi sizden de hoşgörü bekliyor, sırrınızı açıklamak zorunda kalışımı bağışlamanızı diliyor. Ben bu sırrı böyle açıklamasaydım biz bir daha bir araya gelemezdik.<sup class="calibre2"><a href="../Text/tehlikeliilisiler_split_032.html#footnote-1206-21" id="footnote-1206-21-backlink">[21]</a></sup> Sözünü ettiğim dostu siz de tanırsınız, sizin en çok sevdiğiniz hanımın ahbabı Vikont de Valmont.</p>

  <p class="normal">Ona şunun için başvurdum: Size yazacağım bir mektubu elinize ulaştırması için Madam de Merteuil’e söylemesini rica etmek istiyordum. Bunu sağlayabileceğine ihtimal vermiyor, Madam de Merteuil’ü razı etmeyi mümkün görmüyor ama bu işi Madam de Merteuil’ün hizmetçisine de gördürebileceğini söyledi. İyilik etmiş o kıza. Bu mektubumu size o hizmetçi getirecek, siz de ona verebilirsiniz yanıtınızı.</p>

  <p class="normal">Mösyö de Valmont’un dediği gibi yakında köye gideceksiniz siz, o hizmetçinin fazla bir yardımı dokunmayacak bize. Ama o zaman da Mösyö de Valmont iyilik edecek bize. Yanına gideceğiniz hanım, halasıymış onun. Bu nedenle siz oradayken, o da gidecek. Mektuplarımız elinden geçecek. Hatta siz razı olur da işi ona bırakırsanız, sizi en küçük bir tehlikeye atmadan orada bizi görüştürebilmenin bir yolunu bulacak.</p>

  <p class="normal">Şimdi Cécile’im, beni seviyorsanız eğer, bu talihsizliğim yüzünden bana acıyorsanız, umut ettiğim gibi siz de benimle birlikte üzülüyorsanız, bizi koruyucu bir melek gibi kanatları altına alan bir adama güvensizlik gösterebilir misiniz? O olmasaydı ben sizin dertlerinizi, benim yüzümden çektiğiniz acıları hafifletemeyecek, daha da mutsuz olacaktım. Umarım bitecek o dertler, o acılar ama siz de kendinizi bırakmayın benim güzel sevgilim, o kadar üzmeyin kendinizi. Söz veriyorsunuz değil mi? Sizin üzüldüğünüzü düşünmemek, sizin mutlu olmanız için ölmeye razıyım ben! Yalan konuşmadığımı bilirsiniz. Size tapan birinin varlığından haberdar olmak gönlünüzü biraz olsun avutuyor mu acaba? Ben yalnızca size bu kadar acı çektiren aşkı bağışlamanızı istiyorum sizden, o kadar!</p>

  <p class="normal">Allahaısmarladık Cécile’im, Allahaısmarladık benim güzel sevgilim.</p>

  <p class="normal" p="sagnormal"><span class="ideitalik">9 Eylül 17</span>**</p>

  <h2 class="h2baslik" id="calibre_toc_76">ALTMIŞ ALTINCI MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">İlişikteki iki mektubu okuyun ve söyleyin benim güzel dostum, emrinizi istediğiniz gibi yerine getirmiş miyim, getirmemiş miyim. Bugünün tarihlerini taşıyorlar ama ikisi de dün bizde, gözümün önünde yazıldı. Kız için yazılmış olan tam bizim istediklerimizi dile getiriyor. Giriştiğiniz işleri nasıl başardığınıza bakıp, görüş ve düşüncelerinize saygı duymamak elde değil. Hiçbirimiz sizinle boy ölçüşemeyiz. Danceny ateş gibi yanıyor. Eline bir fırsat geçerse, artık eleştiremezsiniz de onu. O saf sevgilisi de uysal davranırsa şatoya vardıktan az sonra iş tamamdır. Elimde yüz hazır çözüm var bu iş için. Sayenizde ben Dan-ceny’yle <span class="ideitalik">iyice dost</span> oldum; bir <span class="ideitalik">hükümdar</span> olması eksik<sup class="calibre2"><a href="../Text/tehlikeliilisiler_split_033.html#footnote-1206-22" id="footnote-1206-22-backlink">[22]</a></sup>.</p>

  <p class="normal">Zavallı Danceny henüz çok deneyimsiz! Madam de Volanges’a yazdığı mektupta, artık kızını sevmekten vazgeçtiğini söylesin diye çok uğraştım ama ikna edemedim. Sanki insanın tutmaya niyeti olmadığı bir sözü vermesi çok zormuş gibi! Sürekli “aldatmak olur!” diyor da başka bir şey demiyor. Kızı kandırmaya karar vermiş birinde böyle bir kuruntu olması ahlâklı bir tavır değil mi? Erkekler böyledir işte! Hepsi de alçakça şeyler düşünür, planlarını gerçekleştirme konusunda bir beceriksizlik, bir korku gösterdiklerinde buna ahlâk, namus derler.</p>

  <p class="normal">Madam de Volanges, bizim delikanlının mektubunda ağzından kaçırdığı sözlerden kuşkulanmasın sakın! Bunu önlemek size düşüyor. Manastır işi çıkmasın başımıza, ayrıca kızın mektuplarını istemekten vazgeçirmeye çalışın. Danceny vermez zaten onları, istemiyor, bence de doğru yapıyor. Bu işte aşk ve akıl aynı şeyleri söylüyor. Ben de okudum o mektupları, bütün o sıkıntılara katlandım. Bir gün işe yarayabilir bu mektuplar. Anlatayım.</p>

  <p class="normal">Biz ne kadar dikkatli olursak olalım bu iş gene bir yerden patlak verebilir ve kızın evlendirilmesi işini bozabilir. Böyle bir durumda Gercourt’la ilgili planlarımız suya düşer, öyle değil mi? Ama benim de Madam de Volanges’la görülecek bir hesabım var, iş bozulursa kızı lekelerim bu mektuplarla, iyice okunarak bazı parçalar seçilir ve bazıları ortaya çıkarılmazsa, kızı, ilk adımı atmış, Danceny’ye <span class="ideitalik">kancayı takmış</span> olarak göstermek pekâlâ mümkündür. Hatta bazıları annesini bile lekeleyebilir, “gösterdiği ilgisizlik bağışlanır gibi değil”, laflarına neden olarak lekeler onu. Vesveseli Danceny önce razı olmaz böyle bir şeye ama çok sinirlenir ve kendisine saldırılacağı için de hizaya gelir sanıyorum. Olayların böyle ters gitme ihtimali binde birdir ama biz her ihtimali düşünmek zorundayız.</p>

  <p class="normal">Allahaısmarladık güzel dostum, yarın akşam yemeğine Madam la Marechale de***’ye gelirseniz çok sevinirim. Davet ettiler, reddedemedim.</p>

  <p class="normal">Benim de köye gitme niyetinde olduğumu Madam de Volanges’a duyurmayacaksınız herhalde. Haberi olursa, kentte kalmaya karar verir ama giderse de, beni gördüğü için ertesi gün dönemez. Bir hafta kalsın, ben her şeyi üstlenirim.</p>

  <p class="normal" p="sagnormal"><span class="ideitalik">9 Eylül 17</span>**</p>

  <h2 class="h2baslik" id="calibre_toc_77">ALTMIŞ YEDİNCİ MEKTUP</h2>

  <p class="ortayazi"><span class="idebold">Madam de Tourvel’den Vikont de Valmont’a</span></p>

  <p class="normal">Mektubunuzu cevaplamayı düşünmüyordum Mösyö ve şu andaki kararsızlığım, sıkıntım da cevap vermekle doğru etmediğimi gösteriyor belki. Bununla birlikte benden şikâyetçi olmanız için bir neden kalmasını da istemiyorum. Sizin için elimden ne geliyorsa yaptım, sizi buna inandırmak için çaba harcayacağım. Mektup yazmanıza izin verdiğimi söylüyorsunuz. Doğru, vermiştim ama bunu hatırlatırken o izni vermek için ne gibi koşullar öne sürdüğümü unuttuğumu mu sanıyorsunuz? Sizin o koşullara uymadığınız kadar ben sadık kalsaydım, tek bir yanıt alabilir miydiniz benden? Bu size üçüncü yanıtım ve siz beni bu mektuplaşmayı kesmeye zorlamak için gereken her şeyi yapıyorsunuz ama ben sürdürmek için her türlü çareye başvuruyorum. Bir çare var, yalnızca bir çare: Onu kabul etmezseniz, ne isterseniz söyleyin artık, benimle mektuplaşmanın hiçbir önemi olmadığını göstermiş olursunuz.</p>

  <p class="normal">Benim duymak istemediğim, duymamın doğru olmayacağı sözleri bırakın ve beni gücendiren, korkutan bir duygudan vazgeçin. O duygunun bizi ayıran tek engel olduğunu düşünün ve ona bağlı kalmayın artık. Ondan başka bir duygu tanımaz mısınız siz? Aşkın bu kadar kusurundan sonra bir de dostluğu dışlamak gibi bir kusuru mu var? Kendisinden daha tatlı duygular beklediğiniz bir kadının yalnızca dostluğunu kabul edemez misiniz? Böyle bir kusurunuzun olabileceğine inanmak istemezdim. İnsanın onurunu kıran düşünce bir başkaldırı nedenidir benim için, beni, sizden bir daha barışmamak üzere uzaklaştırır.</p>

  <p class="normal">Size dostluk önerisi getirmekle elimdeki her şeyi vermiş oluyorum. Daha fazlasına hakkım yok. Ayrıca siz de daha fazla ne isteyebilirsiniz ki? Gönlüme göre bir duygu olan o tatlı duyguya kendimi verebilmek için sizin de ikna olmanızı bekliyorum. Sizden tek bir şey istiyorum: Bu dostluğun sizi mutlu etmeye yeteceğini söylemeniz. Söylenen her şeyi unutup sizi dost olarak seçmekte haklı olduğumu kanıtlayacağınıza inanmaya hazırım.</p>

  <p class="normal">Gördüğünüz gibi açık konuşuyorum sizinle, bu da size ne kadar güvendiğimi göstermez mi? Daha da artırabilirsiniz o güveni isterseniz ama şunu da söyleyeyim ki, eğer aşk sözünü bir daha açarsanız, güvenimi yıkmış, endişelerimi depreştirmiş olursunuz. Ayrıca böyle bir söz, size karşı kıyamete kadar susmak zorunda olduğumu bildirir bana.</p>

  <p class="normal">Eğer, dediğiniz gibi, eski yanılgılarınızdan dönmüşseniz artık, namuslu bir kadının yalnızca dostu olmanın, günahkâr bir kadının vicdan azabı çekmesine neden olmaktan daha iyi olduğunu düşünmez misiniz? Allahaısmarladık Mösyö, size bunları söyledikten sonra cevabınızı almadan, daha fazla bir şey söylemeyeceğimi, umarım, siz de kabul edersiniz.</p>

  <p class="normal" p="sagnormal"><span class="ideitalik">9 Eylül 17</span>**</p>

  <h2 class="h2baslik" id="calibre_toc_78">ALTMIŞ SEKİZİNCİ MEKTUP</h2>

  <p class="ortayazi"><span class="idebold">Vikont de Valmont’dan Madam de Tourvel’e</span></p>

  <p class="normal">Göndermiş olduğunuz son mektubu nasıl yanıtlayabileceğimi bilemiyorum. İçimdekileri olduğu gibi dökmekten zarar göreceğimi bile bile gene de doğru söylemeye nasıl cesaret edebilirim? Ama ne yapayım! Madem ki gerekli bu, o cesareti de göstereceğim. Sizi tanıyalı beri hep şöyle düşünürüm: Size layık biri olmak sizi elde etmekten daha önemlidir. Benim her zaman dilediğim bir mutluluğu siz benden hep esirgeseniz bile, hiç değilse o mutluluğu hak etmiş olduğumu gösteririm.</p>

  <p class="normal">Sizin dediğiniz gibi <span class="ideitalik">eski yanılgılarımdan dönmüş</span> olmakla yazık etmişim. Dönmemiş olsaydım bugün titreyerek cevapladığım mektubunuzu nasıl bir mutluluk heyecanıyla okurdum! O mektubunuzda <span class="ideitalik">açık</span> konuşuyorsunuz benimle, bana <span class="ideitalik">güven</span> gösteriyorsunuz, dostluk öneriyorsunuz. Ne kadar çok şey bağışlıyorsunuz, Madam! Ve benim bunlardan yararlanamamam ne kötü! Gene eskisi gibi olsaydım keşke!</p>

  <p class="normal">Evet keşke eskisi gibi olsaydım, size olan duygularım yalnızca hazdan, zevkten doğan ve bugün gene de aşk denilen o sıradan, hafif duygular olsaydı, elde edebileceğim her şeyi koparabilmek için neler yapmazdım! İstediğimi elde edeyim de, hangi yolla olursa olsun deyip, sizi daha yakından tanımak ihtiyacı içinde, daha açık sözlü olmaya teşvik ederdim. Sizi arzu etmediğiniz yollara sürükleyebilme isteğiyle sizinle dost olmayı kabul ederdim... sizi korkutur mu bu yoksa Madam? Yalnızca dostunuz olmayı kabul ederek sizi bu hale düşürebilirdim.</p>

  <p class="normal">Sizin gönlünüzden doğmuş bir duyguyu başkalarıyla paylaşmaya razı olur muyum ben? Bir gün razı olurum dersem sakın ola ki inanmayın bana. Böyle bir şey olursa bilesiniz ki amacım sizi aldatmaktır. Sizi gene arzulayabilirim ama hiç kuşkunuz olmasın ki aşkla sevmiyorumdur artık.</p>

  <p class="normal">O çok hoş açık sözlülüğün, o tatlı güven duygusunun, o duygusal dostluğun benim için bir değeri olmadığını sanmayın... ama aşk, sizin uyandırdığınız biçimiyle gerçek aşk o duyguları kendinde toplar, daha fazla güçlendirirken, bir yandan da onlar gibi karşılaştırmalar yapan, tercih yapma sıkıntısı çeken bir iç rahatlığına, bir ruh soğukluğuna bırakmaz kendini. Hayır Madam, ben sizin böyle bir dostunuz olamam kesinlikle. Ben sizi çok saygılı bir aşkla sevsem de gene de çok şefkatli çok ateşli bir aşkla seveceğim. Siz bu aşkı umutsuzluğa düşürebilirsiniz ama yok edemezsiniz.</p>

  <p class="normal">Sevmesini kabullenmediğiniz bir gönüle ne hakla emir verebiliyorsunuz? Acımasızlığı ne kadar ileri götürmüşsünüz ki, onu ne kadar zarifleştirmişsiniz ki, bana sizi sevme mutluluğunu bile çok görüyorsunuz ve elimden almak istiyorsunuz onu! Bu mutluluğu alamazsınız benden, benimdir o, sizin dışınızda bir şeydir. Benim onu koruyamayacağımı mı sanıyorsunuz? Evet, çektiğim acıların kaynağı odur ama bu acıların ilacı da odur.</p>

  <p class="normal">Hayır, bir kez daha söyleyeyim ki hayır. Siz gene acımasız olun ve kabul etmeyin beni ama aşkımı da bana bırakın. Beni mutsuz etmekten zevk alıyorsunuz, öyle olsun! Cesaretimi kırmak için çalışın ama ben her şeye rağmen kaderimi belirlemek zorunda bırakacağım sizi. Gün gelir, belki daha insaflı bir yargı verirsiniz hakkımda. Sizde daha duygulu bir yürek yaratabileceğime ihtimal vermiyorum ancak aşkımı karşılıksız bıraksanız bile bana inanacak ve beni yanlış anladığınızı kabul edeceksiniz.</p>

  <p class="normal">Daha doğru konuşalım: Siz asıl kendinize haksızlık ediyorsunuz. Sizi tanıyıp da size âşık olmamak, size âşık olduktan sonra da sadakat göstermemek mümkün değil. Gerçi sizin en çekici yanlarınızdan biri de güzelliğinizle böbürlenmemeniz ama bir yürekte uyandırdığınız duygulardan şikâyetçi olmanız, bunlara şaşırmanızdan daha kolaydır. Benim belki övünebileceğim tek yanım sizin değerinizi anlamış olmaktır ve bu özelliğimi de yitirmek istemem doğrusu. Sizin o aldatıcı önerilerinize razı olabilmekten çok uzak düşünceler içinde sizi ebediyen seveceğime dair yeminimi yineliyorum.</p>

  <p class="normal" p="sagnormal"><span class="ideitalik">10 Eylül 17</span>**</p>

  <h2 class="h2baslik" id="calibre_toc_79">ALTMIŞ DOKUZUNCU MEKTUP</h2>

  <p class="ortayazi"><span class="idebold">Cécile Volanges’dan Şövalye Danceny’ye</span></p>

  <p class="normal">(Kurşun kalemle yazılmış, daha sonra</p>

  <p class="normal">Danceny tarafından temize çekilmiştir)</p>

  <p class="normal">Ne yaptığımı soruyorsunuz bana. Sizi seviyorum ve ağlıyorum. Annem konuşmuyor artık benimle. Kâğıt, kalem, mürekkep, ne varsa aldı elimden. Allah’tan bir kurşun kalem kaldı da sizin mektubunuzun bir parçasına yazabiliyorum bunları. Sizin yaptıklarınızı doğru bulmamam mümkün mü? Sizi böyle severken sizden bana, benden size haber getirip götürecek hangi çare olursa olsun, kabulüm elbette. Mösyö de Valmont’u sevmiyor ve sizin dostunuz olduğunu da sanmıyordum ama madem siz seviyorsunuz, ona da alışırım, onu da sevmeye çalışırım. Bizi kimin ele verdiğini biliyorum: Ya hizmetçim ya da günah çıkardığım papaz. Ne talihsiz bir insanmışım! Yarın köye gidiyoruz. Ne kadar kalacağımızı bilmiyorum. Tanrı’m! Göremeyeceğim sizi! Kâğıtta yer kalmadı. Allahaısmarladık. Zor bu yazıyı okumak ama siz başarırsınız gene de. Kurşun kalemle yazdığım bu sözcükler silinir belki ama yüreğimdeki duygular asla silinmez.</p>

  <p class="normal" p="sagnormal"><span class="ideitalik">10 Eylül 17</span>**</p>

  <h2 class="h2baslik" id="calibre_toc_80">YETMİŞİNCİ MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Önemli bir haberim var size, sevgili dostum.</p>

  <p class="normal">Biliyorsunuz dün akşam yemeğinde Madam la Marechale de ***’deydim, sizden söz edildi. Ben de hep övdüm sizi ama asıl erdemlerinizi değil, olmayan bütün erdemlerinizi sıraladım överken. Herkes benimle aynı görüşteymiş gibi gözüktüğünden pek sıcak bir sohbet olamadı, bir kimse övülünce hep öyle olur zaten. Bu arada benim düşüncelerimi kabul etmeyen biri de çıktı: Prevan. Ayağa kalktı ve şöyle konuştu:</p>

  <p class="normal">“Madam de Merteuil’ün aklı başında biri olduğundan şüphelenecek değilim. Allah korusun, düşünemem bile bunu. Ama onun bu akıllılığı usluluğu, ilkelerine bağlı olmasından çok biraz uçarı olmasından kaynaklanıyor. Onun peşinden gidebilmek, hoşuna gidebilmekten daha zor belki. İnsan bir kadının arkasından çok koşarsa, yolda başka kadınlar, onun kadar, belki ondan da güzel kadınlar görür. Madam de Merteuil’ün peşinden koşanların bazıları yeni bir sevdaya kapılıyor, bazıları ise yorgunluktan çöküyor. Bu nedenle Paris kadınları içinde kendisini en az savunmak zorunda olan Madam de Merteuil’dür belki.” Sonra kadınlardan bazılarının gülümsemesi üzerine bir espri yaptı: “Peşinde ancak altı at çatlattıktan sonra Madam de Merteuil’ün erdemine, namusuna inanacağım.”</p>

  <p class="normal">Bu pis şaka çok beğeni topladı, çünkü birini çekiştirirseniz her söz beğenilir. Gülüşmeler kesilmeden yerine oturdu Prevan, sonra konu değişti. Ama kadınların namuslu olduklarına öyle hemen inanmazdı. Çifte Kontes de B***’lerin arasında kalmıştı, gizli gizli konuşuyorlardı, yakınlarında olduğumdan duydum konuşmalarını.</p>

  <p class="normal">Sizi duyarlı kılmak için meydan okuma önerisi kabul gördü. Prevan olup biten her şeyi yetiştireceğine dair söz verdi. Bu işte verilmiş ve verilecek olan bütün sözler içinde en dindarca tutulacak olanı da budur kuşkusuz. Kurulan tuzağı öğrendiğinize göre, gene de düşerseniz bu tuzağa kimsenin yapacak bir şeyi kalmaz.</p>

  <p class="normal">Ayrıca şunu da söyleyeyim ki siz tanımazsınız ama çok yakışıklıdır bu Prevan, özellikle de pek beceriklidir. Gerçi ben tersini söylemişimdir ama siz bakmayın bana, onu sevmediğim için söylemişimdir bunları. Giriştiği hiçbir işte başarılı olamamasını isterim ve bilirim ki benim dediklerime inanacak otuz kadar ileri gelen kadın vardır.</p>

  <p class="normal">Böylece ben Prevan’ın uzun süre ön saflar denilen yerde gözükmesini engellemeyi başardım. Umulmadık işleri başarıyor, gene de şöhret kazanamıyordu bu adam. Ancak peş peşe gelen üç başarısı dikkat çekince kendine bir güven geldi. Şimdi gerçekten çekinilmesi gereken biri. Yani bugün yolumun üzerinde görünce çekineceğim biri varsa Prevan’dır o. Siz onu bir gülünçleştirseniz, hem kendi çıkarınızı korumuş hem de bana büyük bir iyilik etmiş olursunuz. Ben onu emin ellere bırakıyorum. Dönüşümde gözden düşmüş biri olarak bulacağımdan çok umutluyum.</p>

  <p class="normal">Bu iyiliğinize karşılık olarak ben de bizim küçük kızın işini olumlu bir sonuca ulaştıracağıma, kendisiyle, bizim namuslu geçinen sevgili kadar ilgileneceğime söz veriyorum.</p>

  <p class="normal">Namuslu geçinen sevgiliden bir mektup aldım. Uzlaşma önerisi getiriyor. Mektubun bütün içeriği kandırılma arzusu. Bunun için de dünyanın en kolay ama kullanıla kullanıla çok yıpranmış çaresini öne sürüyor: Dost olmam gerekiyormuş kendisiyle! Ancak ben yeni ve çetin yöntemlerden hoşlanıyorum, kolay kolay bırakmam peşini. Bu kadar sıkıntı çektim, sıradan bir ayartma numarasıyla mı bitireceğim bu işi?</p>

  <p class="normal">Benim istediğim, benim için katlanacağı her fedakârlığın değerini, boyutlarını, uzantılarını iyice hissettirmektir ona. Öyle hemen sürüklemek istemiyorum, pişmanlık peşinden yetişemez sonra! Namusu uzun uzun can çekişip öyle sönmeli. Bu durumu hep görüp anlamalı ve karamsarlığa kapılmalı. Bana sarılma mutluluğunu tattıracağım ona ama önce isteklerini saklamaktan vazgeçmesi gerekiyor. Ben istenilmeye değer biri değilsem, söz konusu edilmeye de değmem demektir. Taparcasına sevdiğini itiraf etmeyi gururuna yediremeyen bir kadından intikam almaya kalkışınca bu kadarcık şey istemeye hakkım yok mu?</p>

  <p class="normal">O değerli dostluğu reddettim ve ille de âşık olarak kalacağım dedim. Dost, âşık... aynı şey olduğu sanılır, aralarında bir sözcük farkı olduğu kabul edilir ama iş öyle değil. Âşık sıfatının elde edilmesi çok önemlidir. Bunun bilincinde olduğumdan mektubumu yazarken özen gösterdim ve bu duygunun özenli sözcüklerle belirtilemeyeceği düşüncesiyle öyle karmakarışık bir üslup benimsedim. Yani elimden geldiği kadar saçmaladım. Elden ne gelir: Saçmalamadan aşka inandırmak mümkün müdür? Aşk mektubu yazmakta kadınların bizden üstün olmalarının nedeni budur sanıyorum.</p>

  <p class="normal">Ve mektubuma bir yalakalık yaparak son verdim. Bunu insanlar hakkında derin gözlemler yaparak öğrendim. Bir kadının yüreğini katılaştırdıktan sonra bir süre dinlendirmek gerekir ve şunu anladım ki, bir kadına sunulabilecek en yumuşak yastık ona yalakalık etmektir.</p>

  <p class="normal">Allahaısmarladık güzelim. Yarın gidiyorum. Kontes de ***’ye söylenecek bir şey varsa, bana söyleyebilirsiniz. Ona da uğrayacağım. En azından yemeği birlikte yiyeceğiz. Sizi görmeden gideceğim için çok üzülüyorum. O yüce buyruklarınızı bildirin bana ve bilgelik dolu öğütlerinizle yardımcı olun bu zor zamanda.</p>

  <p class="normal">Özellikle de Prevan’dan koruyun kendinizi! Bu fedakâr-lığınızın karşılığını bir gün ödeyebilirsem, mutlu olacağım! Allahaısmarladık.</p>

  <p class="normal" p="sagnormal"><span class="ideitalik">11 Eylül 17**</span></p>

  <h2 class="h2baslik" id="calibre_toc_81">YETMİŞ BİRİNCİ MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Bizim şaşkın oğlan çantamı Paris’te unutmuş! Sultanımın mektupları, Danceny’nin küçük Volanges’a yazdığı mektuplar, hep o çantada ve hepsi de gerekli bana. Şimdi gidip bu aptallığını telafi edecek. O, atını eyerlerken, ben de size bu gece neler yaptığımı anlatayım dedim. Bilirsiniz ki zamanımı öyle boş geçirmek istemem.</p>

  <p class="normal">Pek de önemli bir şey yok aslında. Vikontes de***’yle anıları tazeledik biraz, hepsi bu. Ama ayrıntılar keyif verdi bir parça. Beni sevindiren başka bir şey daha var: Kadınların adını çıkarmak nasıl elimden geliyorsa, onları kurtarmak da geliyor elimden. Ben her zaman ya en zor ya da en keyifli yolu tutarım, yeter ki oyalasın ve eğlendirsin, iyi bir iş yapmaktan hiç çekinmem.</p>

  <p class="normal">Evet, Vikontes buradaymış. Geceyi şatoda geçirmem için âdeta işkence yapar gibi ısrar ettiler, o da çok uğraştı bu amaçla. “Tamam ama ancak sizinle birlikte olursak mümkündür bu” dedim. “Olmaz, Vressac burada!” diye karşılık verdi. Benim amacım onu biraz pohpohlamaktı ama siz de bilirsiniz ki bu “olmaz” sözcüğü pek öfkelendirir beni. Vressac bahane edilerek gözden çıkarılmış olmak gücüme gitti, kabullenemedim durumu ve peşini bırakmadım.</p>

  <p class="normal">Durumun benim için pek elverişli olduğu söylenemezdi. Vressac alıklık edip Vikont’u kuşkulandırmış. Vikontes onu eve alamaz olmuş artık. Şöyle biraz eğlenebilmek için Kontes’in şatosunda buluşmaya karar vermişler. Hatta Vikont şatoda Vressac’ı görünce önce kızmış, surat asmış ama av aşkı kıskançlığını bastırınca orada kalmış. Kontes’in huyunu bilirsiniz siz: Vikontes’i sofaya açılan bir odaya yerleştirmiş, bir yanındaki odayı kocasına, öbür yanındaki odayı da âşığına vermiş ve kendi başlarına bırakmış onları anlaşsınlar diye!.. İkisi de talihsizmiş ki ben de karşılarına düştüm.</p>

  <p class="normal">Ve o gün, yani dün Vressac, Vikont’la birlikte ava gitmiş. Avı da hiç sevmez ama besbelli ki Vikont’a yaranmak amacı. Bütün gün onunla sıkılmış olmanın acısını geceyi karısıyla birlikte geçirerek çıkarmayı umuyormuş ama ben dinlenmesinin daha uygun olacağını düşündüm ve sevgilisini de bunun için vakit bırakmaya razı etmenin yollarını aradım.</p>

  <p class="normal">Başardım da bunu ve Vikontes’i Vressac’la kavga etmesi için kandırdım. Ava gitmiş olması kabahat oldu, oysa adam Vikontes’in hatırı için katlanıyordu buna hiç kuşkusuz. Bundan daha anlamsız bir bahane olamazdı. Akıl yerine huysuzlukla iş görmek, haksızken yatıştırılması çok zor biri gibi davranmak, her kadının huyudur ama bunu Vikontes kadar ustalıklı oynayanını görmedim. Ayrıca konuşup anlaşma zamanı da değildi. Zaten benim istediğim de bir gece olduğundan, ertesi gün barışmalarına razı oldum.</p>

  <p class="normal">Vressac, döndüğünde asık bir yüzle karşılandı. Nedenini sormak istedi, azarlandı. Bir kabahati olmadığını söylemeye kalkışınca Vikont’un orada olduğu gerekçe gösterilerek susturuldu. Onun bir ara dışarı çıkmasını fırsat bilip hiç değilse akşam, dinlesinler diye ricada bulundu. İşte o zaman görmeliydiniz Vikontes’in halini, hayranlık uyandırıyordu! Bir kez bir kadının gözüne girdiler diye, her şeye hakları olduğunu sanan erkeklerin aklına şaşarmış... önce böyle bir suçlama yaptı, daha sonra lafı değiştirip incelikten, zarafetten dem vurdu, o kadar ki zavallı Vressac utanıp susmak zorunda kaldı. Ben ikisiyle de dost olduğumdan benden bir şey gizlemelerine gerek yoktu.</p>

  <p class="normal">Sonunda Vikontes av yorgunluklarına bir de aşk yorgunluklarını ekleyemeyeceğini, avın verdiği o büyük keyfi bu tür şeylerle bozmaya hiç niyeti olmadığını söyledi. O sırada kocası girdi içeri. Artık yanıt vermesine olanak olmayan zavallı Vressac benden yardım bekliyordu. Benim, ava niçin gittiğinden haberim yokmuş gibi uzun uzun anlattıktan sonra Vikontes’le konuşmamı istedi. Söz verdim bu konuda ve konuştum tabii ki ama ona teşekkür edip o gece kaçta, nasıl buluşacağımızı kararlaştırmak için konuştum.</p>

  <p class="normal">Odası, kocasıyla âşığının odası arasında olduğundan Vres-sac’ı çağıracağına, kendisi ona gitmeyi daha uygun bulmuş. Ben de karşı odada yattığımdan kendisinin benim odama girmesinin daha ihtiyatlı olacağını söyledi. “Hizmetçi yanımdan çıkar çıkmaz gelirim. Siz kapınızı aralık bırakın” dedi.</p>

  <p class="normal">Her şey kararlaştırdığımız gibi gerçekleşti; Vikontes gece yarısından sonra saat bire doğru odama geldi:</p>

  <p class="normal"><span class="ideitalik">...Dans le simple appareil</span></p>

  <p class="normal"><span class="ideitalik">D’une beauté qu’on vient d’arracher au sommeil <sup class="calibre2"><a href="../Text/tehlikeliilisiler_split_034.html#footnote-1206-23" id="footnote-1206-23-backlink">[23]</a></sup></span></p>

  <p class="normal">Övünmekten hiç hoşlanmadığım için geceyi nasıl geçirdiğimizi ayrıntılı olarak anlatacak değilim ama siz tanırsınız beni, halimden memnundum.</p>

  <p class="normal">Gün doğarken ayrılmak gerekti. İşin hoş yanı da şimdi başlıyor. Dalgın kadın odanın kapısını aralık bıraktığını sanıyordu, anahtar da içerde kalmış. Vikontes durumu görünce “Mahvoldum!” dedi. Sesi müthiş karamsardı. Doğrusu onu o halde bırakmak eğlenceli olurdu ama ben tasarlamadığım halde bir kadının benim yüzümden mahvolmasına gönlüm razı olabilir miydi? Ben olup bitenlere boyun eğecek sıradan bir insan mıydım? Ne pahasına olursa olsun bir çare bulmak gerekiyordu. Benim yerimde siz olsaydınız ne yapardınız acaba güzelim? Bakın benim bulduğum çareye. Başarılı da oldu.</p>

  <p class="normal">Kapıyı şöyle bir yokladım, kırmak çok kolaydı ama çok gürültü olabilirdi. Vikontes’ten rica ettim, <span class="ideitalik">“Hırsız var! Katil var!”</span> diye bağırmaya razı ettim. Bağırır bağırmaz kapıyı kıracaktım, o da bu arada yatağına koşacaktı. Razı olduktan sonra bile epeyce bekletti beni. Sonunda bağırdı ve kapı da ilk tekmede açıldı.</p>

  <p class="normal">Vikontes’in hiç zaman kaybetmeden yatağına girmesi isabet olmuş, Vikont ve Vressac anında sofaya çıktı, hizmetçi de koşarak hanımının odasına daldı.</p>

  <p class="normal">Şaşırıp telaşlanmayan bir tek ben vardım. Bir kandil yanıyordu, hemen gidip söndürdüm ve yere attım sonra da. Bir kadının odası aydınlıkken bu kadar gürültü çıkar mıydı hiç? Normal olabilir miydi bu durum? Ve sonra “Siz ölü gibi mi uyuyorsunuz? Kadıncağız en aşağı beş dakikadan beri bağırıyor, ben de kapıyı açmaya çalışıyorum” diye bir güzel çıkıştım hem kocaya hem âşığa.</p>

  <p class="normal">Yatağına girdikten sonra cesaretini toparlayan Vikontes bana çok yardımcı oldu. Odasında bir hırsız bulunduğuna yeminler etti hiç çekinmeden. “Ödüm koptu, bu kadar korktuğumu hiç hatırlamıyorum” diye bağırıp durdu. Her tarafı aradık, hiçbir şey bulamadık. O sırada ben yerdeki kandili göstererek, “Bütün bu telaşın, bu korkunun, patırtı gürültünün nedeni bir fare galiba!” dedim. Anında doğrulandı bu görüşüm. Odasına ilk çekilen Vikont oldu ve gitmeden önce de fareler konusunda modası geçmiş nükteli sözler etti. Karısına da, “Bundan böyle daha uslu fareler edinin” diye takıldı.</p>

  <p class="normal">Vressac bizimle yalnız kalınca Vikontes’in yanına gelip “Aşk öcümü almış sizden” dedi. Bunun üzerine Vikontes bana dönerek “Çok sinirlenmiş herhalde! Öç alması biraz uzun sürdü” dedi. Daha sonra da “Yorgunum, uyuyacağım!” diye bağladı sözlerini.</p>

  <p class="normal">İyiliğim tutmuştu. Odadan çıkmadan önce Vressac’ı da kurtarmak istedim, barıştırdım. İki âşık öpüştüler. Beni de öptüler. Vikontes’in öpüşünü hiç umursamadım doğrusu ama Vressac’ınkinden bayağı etkilendim. Birlikte çıktık. Bana tekrar tekrar teşekkür etti, sonra odalarımıza çekilip, yattık.</p>

  <p class="normal">Bu hikâye hoşunuza gittiyse, kimseye anlatmayın demem. Ben eğlendim, bu eğlenceden herkes payını alabilir. Şimdilik hikâyeden diyoruz, belki yakında hikâyenin kadın kahramanından deriz!</p>

  <p class="normal">Allahaısmarladık. Bizim oğlan bir saatten beri bekliyor. Zaman kalmadı, yalnızca kucaklayabilirim sizi ve özellikle de gene söylüyorum, aman Prevan’a dikkat edin.</p>

  <p class="normal" p="sagnormal"><span class="ideitalik">...Şatosu, 13 Eylül 17</span>**</p>

  <h2 class="h2baslik" id="calibre_toc_82">YETMİŞ İKİNCİ MEKTUP</h2>

  <p class="ortayazi"><span class="idebold">Şövalye Danceny’den Cécile Volanges’a</span></p>

  <p class="normal">(14’ünde gönderilmiş)</p>

  <p class="normal">Ah Cécile’im benim! Valmont ne kadar şanslıymış! Nasıl kıskanmayayım onu, yarın görecek sizi. O getirecek bu mektubu size. Ve ben sizden uzakta, perişan halde bir yandan yaptıklarıma pişman, öte yandan kara bahtım elinde ezilmiş, bu kederli hayatı sürüklemek zorundayım böyle. Sevgilim benim, sevecen sevgilim benim, acıyın bana, çektiklerime bakın da acıyın. Daha çok siz kendi çektikleriniz için acıyın bana. Beni çaresiz bırakan bunlar aslında.</p>

  <p class="normal">Benim yüzümden mutsuz oldunuz, ne dayanılmaz, ne acı şey bu benim için! Ben olmasaydım, siz mutluluk içinde rahat bir yaşam sürecektiniz. Bağışlıyor musunuz beni? Söyleyin, bir kez olsun söyleyin, bağışlıyorsunuz değil mi? Beni seveceğinizi, ebediyen seveceğinizi söyleyin. Bunu bana tekrar tekrar söylemenize ihtiyacım var. Kuşku duyduğum için söylediğimi sanmayın ama ben öyle sanıyorum ki insan sevildiğinden ne kadar emin olursa, sevildiğini duymak da o kadar hoş gelir kendisine. Seviyorsunuz beni değil mi? Evet, bütün ruhunuzla seviyorsunuz. Sizin ağzınızdan çıkan son sözün bu olduğunu unutmuyorum. Gönlümde yer etmiştir bu söz, gönlümde! O ne hoş, ne müthiş heyecandı!</p>

  <p class="normal">O mutluluk anında bizi ne acı bir keder bekliyormuş da haberimiz yokmuş! Bu acıları biraz olsun hafifletmenin bir çaresini bulalım, Cécile’im! Arkadaşıma bakılırsa bunun için kendisine güvenmemiz yeterliymiş, güveninize değer biridir o.</p>

  <p class="normal">Mektubunuzda onu pek sevmediğinizi okuyunca çok üzüldüm doğrusu. Anneniz sevmez onu, sizin de annenizin etkisinde kaldığınız çok açık. Ben de onun söylediklerine kapılmıştım da sevilmeye gerçekten değer o insanı bir süre aramamıştım. Şimdi ise asıl o benim için elinden gelen hiçbir şeyi esirgemiyor; anneniz bizi ayırdı, o birleştirmeye çalışıyor. Yalvarırım size, sevgilim, ona inanın bundan sonra. Onun benim dostum olduğunu aklınızdan çıkarmayın, sizin de dostunuz olmak istiyor, sayesinde sizi görme mutluluğuna yeniden kavuşabileceğimi aklınızdan çıkarmayın. Bu nedenler ona inanmanız için yeterli gelmezse Cécile’im, benim sevdiğim kadar sevmiyorsunuz beni siz demektir bu. Eskiden sevdiğiniz gibi sevmiyorsunuz demektir. Sevginiz azalmışsa eğer... yok, yok... Cécile’imin gönlü bendedir ve ebediyen bende kalacaktır. Ben talihsiz bir aşkın bütün acılarını da çeksem Cécile’im gene beni sever, sadakatsizliğe uğramanın acılarını tattırmaz bana.</p>

  <p class="normal">Allahaısmarladık, güzel sevgilim. Acılar içinde olduğumu unutmayın, beni mutlu etmek, hep mutlu etmek sizin elinizdedir. Dinleyin kalbimin sesini. Sizi aşkın en şefkatli öpüşleriyle kucaklıyorum.</p>

  <p class="normal" p="sagnormal"><span class="ideitalik">Paris, 11 Eylül 17</span>**</p>

  <h2 class="h2baslik" id="calibre_toc_83">YETMİŞ ÜÇÜNCÜ MEKTUP</h2>

  <p class="ortayazi"><span class="idebold">Vikont de Valmont’dan Cécile Volanges’a</span></p>

  <p class="normal">(Bir önceki mektuba ilişik)</p>

  <p class="normal">Size hizmet eden dostunuz yazı yazmak için elinizin altında hiçbir şey bulunmadığını öğrenmiş ve bu eksiğinizi tamamladı. Odanızın yanındaki küçük odada, soldaki büyük dolabın çekmecesinde kâğıt, kalem ve mürekkep bulacaksınız. İstediğiniz zaman yenilenecek bunlar. Daha güvenli bir yer bulamazsanız, hepsini o çekmecede bırakabilirsiniz.</p>

  <p class="normal">Herkesin içinde size hiç aldırmaz, sizi çocuk gibi görürse, darılmayın sakın. Şüphe çekmeden, dostunun da, sizin de mutlu olmanız için çalışmak, o işi başarabilmek için öyle gözükmeyi gerekli bulmaktadır. Size bir diyeceği ya da bir vereceği olunca sizinle konuşabilmek için bir fırsat yaratmaya çalışacaktır. Siz de ona yardımcı olursanız, bu fırsatı bulacağı umudundadır.</p>

  <p class="normal">Alacağınız mektupları okuduktan sonra ona vermeniz doğru olur. Böylelikle size laf gelme tehlikesi azalmış olur.</p>

  <p class="normal">Ona güvenme nezaketini gösterirseniz aman vermez bir annenin iki kişiye birden yaptığı zulmün hafiflemesi için elinden geldiği kadar çalışacağına inanabilirsiniz. Böyle bir haksızlığa uğrayan iki kişinin biri kendisinin en iyi dostudur zaten, ötekinin de şefkatli bir ilgiyi hak etmiş olduğuna inanıyor.</p>

  <p class="normal" p="sagnormal"><span class="ideitalik">...Şatosu, 14 Eylül 17</span>**</p>

  <h2 class="h2baslik" id="calibre_toc_84">YETMİŞ DÖRDÜNCÜ MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a</span></p>

  <p class="normal">Ne zamandan beri dostum, böyle kolayca ürker bir insan oldunuz siz? Prevan o kadar korkulacak biri mi? Bakın ben ne kadar sade ve mütevazıyım! O müthiş çapkını çok görmüştüm şimdiye kadar ama pek dikkat etmemiştim! Ona iyice dikkat etmem için sizin mektubunuz gibi önemli bir şey gerekliydi. Bugüne kadar haksızlık etmiştim. Dün düzelttim o haksızlığı. Operadaydı, hemen hemen karşı karşıyaydık. Epey ilgilendim kendisiyle. Güzelliğine laf yok, çok güzel hem de: Hatları ince, kibar; yakından bakıldığında daha da güzelleşenlerden. Ve siz de beni elde etmek istediğini söylüyorsunuz! Doğrusu benim için hem bir onur, hem de zevk olur. Ciddi söylüyorum, böyle bir istek de var içimde. Ayrıca, sizden niye saklayayım, ilk adımı ben atayım dedim. Bilemiyorum başarabilecek miyim? Bakın anlatayım olan biteni size.</p>

  <p class="normal">Operadan çıkarken, iki adım ötemdeydi ve ben hemen o anda yüksek sesle Markiz de ***’ye, cuma akşamı Madam la Maréchale’e yemeğe davetli olduğumu söyledim. Sanıyorum, kendisini görebileceğim tek yer orası. Söylediklerimi duyduğundan hiç kuşkum yok... ama ya nankörlük eder de gelmezse? Ne dersiniz dostum, gelir mi? Gelmezse, sinirden zehir olur o gece bana! <span class="ideitalik">Peşime düşmekte</span> o kadar zorluk çekmeyecek gördüğünüz gibi ve sizi belki daha da şaşırtacak ama <span class="ideitalik">hoşuma gitmekte</span> daha da az zorluğu olacak. Peşimden gelebilmek için altı at çatlatacakmış! Kurtaracağım bu zavallı hayvanları. Bu kadar bekleyebilecek sabır var mı bende? Bilirsiniz ben bir karar verdim mi öyle bezdirmem, üzmek gibi bir huyum yoktur. Prevan’la ilgili olarak kararımı vermiş bulunuyorum.</p>

  <p class="normal">Kabul edersiniz ki benimle akıllı uslu konuşmalar yapmak zevktir insanlar için. Bana verdiğiniz <span class="ideitalik">o önemli haber</span> ne kadar yararlı oldu! Ama ne yapayım ki dostum, uzun zamandır tatsız tuzsuz bir yaşam sürüyor, ot gibi yaşıyorum. Yaklaşık bir buçuk aydır tek bir neşeli gün geçirme cesaretini bulamadım kendimde. Elime böyle fırsat geçmiş, kaçırır mıyım hiç? Böyle bir zahmete değmez mi Prevan? Hoş sözcüğünden ne anlarsanız anlayın, ondan daha hoş bir adam olabilir mi?</p>

  <p class="normal">Siz bile hakkını teslim etmek zorunda kalıyor, ona övgüler yağdırmanın da ötesinde, kıskanıyorsunuz. Ben hakeminiz olayım sizin ama önce işin içyüzünü öğrenmek gerekiyor. Ben de ona çalışacağım. Adaletten ayrılmayan bir yargıç olmak isterim, bu bakımdan ikinizi de aynı terazide tartmam gerekir. Sizi biliyorum. Yaptıklarınızdan haberim var, anılarınızı ben yazacağım. Sizinle ilgili olarak her şey öğrenilmiş demektir. Ve şimdi de rakibinizle uğraşmalıyım, değil mi? Onunla ilgili bilgileri de siz vereceksiniz bana. Bu dileğimi canı gönülden yerine getirmelisiniz. Üçlü maceranın kahramanı olduğunu söylüyorsunuz, şunu anlatın bana bir hele. Benim bu meseleyi ayrıntılarıyla bildiğimi farz ediyorsunuz. Oysa hiçbir şey bilmiyorum bu konuda. Üçlü macera ben Cenevre’deyken geçmiş olacak büyük olasılıkla ve siz de kıskanıp yazmamışsınızdır bana. Bu hatanızı bir an önce telafi etmeniz gerekir. Bilmelisiniz ki <span class="ideitalik">onu ilgilendiren her şey beni de ilgilendirir</span>. Biraz olsun anımsar gibiyim sanki, ben Cenevre’den döndüğümde konuşuluyordu gene ama kafam başka şeylerle meşguldü o sıralar ve bu gibi meselelerde eskiyle ilgilenmem, taze haberler beklerim, günlük, bilemediniz dünden kalma...</p>

  <p class="normal">Bu dileğim biraz canınızı sıksa da, benim sizin için ne zahmetlere katlandığımı düşünmeniz gerekir. Sizden bu kadarcık bir karşılık beklemek hakkımdır sanıyorum. Yaptığınız yanlışlar yüzünden Madam de Tourvel’in yanından uzaklaştırılmıştınız. Sizi ona tekrar kavuşturan ben olmadım mı? Madam de Volan-ges’ın üstüne vazife olmayan işlere karışmasının öcünü alabilecekseniz eğer, o fırsatı yaratan da ben değil miyim? Atıldığınız maceraların peşinde zaman kaybettiğinizi kaç kez söylediniz yakınarak! Şimdi bunların hepsi elinizin altında! Bir yanda aşk, bir yanda nefret: İstediğinizi seçin, aynı çatının altında hepsi. Hatta bir elinizle okşayıp öbür elinizle vurabilir ve böylelikle iki yaşam birden sürmüş olursunuz.</p>

  <p class="normal">Vikontes’le olan maceranızı da bana borçlusunuz. Çok sevindim o işe ama sizin de dediğiniz gibi konuşulması lazım her tarafta. Siz o anda gizli kalmasını, duyulmasından daha doğru bulmuş olabilirsiniz, anlıyorum bunu ama doğrusunu söylemek gerekirse o kadın kendisine çok dürüst davranılmasını hak etmiyor.</p>

  <p class="normal">Kaldı ki ben de yakınıyorum ondan. Şövalye de Belleroche onu çok güzel bulmaya başladı. İşime gelmiyor bu. Kendisiyle dostluğu kesebilmek için bir bahane bulabilirsem, birçok nedenim daha olacak sevinmek için. En güzel bahane de şunu söyleyebilmek: “İnsan o kadınla görüşemez artık.”</p>

  <p class="normal">Allahaısmarladık Vikont. Düşününüz ki bulunduğunuz yerde zaman çok değerlidir. Ben de zamanımı Prevan’ı mutlu etmek için kullanacağım.</p>

  <p class="normal" p="sagnormal"><span class="ideitalik">Paris, 15 Eylül 17</span>**</p>

  <h2 class="h2baslik" id="calibre_toc_85">YETMİŞ BEŞİNCİ MEKTUP</h2>

  <p class="ortayazi"><span class="idebold">Cécile Volanges’dan Sophie Carnay’ye</span></p>

  <p class="normal">Not: <span class="ideitalik">Cécile Volanges bu mektubun basında, okurun, ELLİ DOKUZUNCU MEKTUP ve daha sonraki mektuplardan öğrendikleri arasında kendisiyle ilgili her şeyi ayrıntılı biçimde anlatmaktadır. Bilinenleri yinelemek olacağından almadık o bölümü. Mektubun sonunda Vikont de Valmont’dan söz açarak şunları söylüyor.</span></p>

  <p class="normal">İnan ki olağanüstü bir adam. Annem sürekli kötülüyor ama şövalye Danceny çok övüyor. Bana sorarsan haklı olan annem değil, o. Bu kadar becerikli bir insan görmedim hayatımda. Danceny’nin mektubunu öyle uluorta, herkesin içinde verdi. Kimse fark etmedi. Benim de haberim yoktu ve ne yalan söyleyeyim çok korktum. Ama bundan böyle boş bulunmam, çünkü biliyorum. Yanıtımı kendisine nasıl vermem gerektiğini bile biliyorum. Onunla anlaşmak çok kolay. Öyle bir bakışı var ki istediğini seziveriyorsunuz hemen. Nasıl beceriyor bilmem. Hani mektubunda, annemin yanında benimle hiç ilgilenmiyormuş gibi gözükeceğini yazıyor demiştim ya, öyle işte, sanki aklından bile geçmiyorum ama ne zaman göz göze gelmek istesem, hemen bakacağından hiç kuşkum yok.</p>

  <p class="normal">Burada annemin yakın dostlarından biri var ama ben tanımıyordum daha önce. O da Mösyö de Valmont’dan pek hoşlanmıyor. Ama Mösyö de Valmont onun etrafında dört dönüyor. Buradaki hayattan sıkılıp Paris’e döner diye çok korkuyorum. Çok kötü olur o zaman benim için! Ne iyi insanmış. Hem bana hem dostuna iyilik olsun diye kalkıp buralara kadar geldi! Kendisine nasıl bir minnet ve şükran borcum olduğunu söyleyebilmek isterdim ama nasıl bir çare bulabilirim bunun için bilemiyorum. Aslında bir fırsat çıksa bile öyle utanırım ki hiçbir şey söyleyemem belki.</p>

  <p class="normal">Aşktan söz açıldığında yalnızca Madam de Merteuil’le rahat konuşabiliyorum. Sana da hep böyle yazıyorum ama yüz yüze konuşsak, sıkılırım belki. Danceny’yle de öyle, çoğu zaman bir korku geliyor ve ona da söyleyemiyorum düşündüğüm her şeyi. Elime bir an bir fırsat geçse de ona bir kez, yalnızca bir kez, kendisini ne kadar sevdiğimi söyleyebilsem dünyaları bağışlardım. Mösyö de Valmont söz vermiş ona. Ona uyup, dediklerini yaparsam, konuşturacakmış bizi. Ne derse yaparım ama bu iş olur mu acaba, bilemiyorum.</p>

  <p class="normal">Allahaısmarladık dostum, yerim kalmadı artık<sup class="calibre2"><a href="../Text/tehlikeliilisiler_split_035.html#footnote-1206-24" id="footnote-1206-24-backlink">[24]</a></sup>.</p>

  <p class="normal" p="sagnormal"><span class="ideitalik">... Şatosu, 14 Eylül 17**</span></p>

  <h2 class="h2baslik" id="calibre_toc_86">YETMİŞ ALTINCI MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Siz galiba benimle inceden incele alay ediyorsunuz ve ben anlamıyorum ya da o mektubu yazarken tehlikeli durumda, ateşli bir hastaydınız. Sizi iyi tanımasaydım, güzelim, korkardım doğrusu. Siz ne derseniz deyin ben öyle kolay kolay korkacak biri değilim.</p>

  <p class="normal">Mektubunuzu bir okudum, bir daha okudum, tekrar tekrar okudum, anlayamadım. Söylediklerinizi olduğu gibi kabul edip başka anlamlar aramamak da mümkün olmuyor. Söylemek istediğiniz nedir?</p>

  <p class="normal">Öyle korkmaya değmez bir düşmandan bu kadar çekinmenin ne gereği var? Bunu mu demek istiyorsunuz? Böyle demek istiyorsanız, haksızsınız bence. Prevan gerçekten kendini sevdirebilecek bir insandır, hem de sandığınızdan daha fazla. Özellikle de her vesileyle aşkından söz etmeyi çok sever, toplantılarda, herkesin içinde, hiç çekinmeden becerikli ve ince bir üslupla aşkını dile getiriverir. Kadınlar da kendilerini pek ince, pek akıllı sandıklarından ve kendilerini gösterme fırsatını da kaçırmak istemediklerinden, genellikle bu tuzağa düşerler. Bilirsiniz ki bir kadın aşktan söz etme eğilimi duymaya başlayınca, kısa süre sonra gerçekten âşık olur, hiç değilse âşık olmuş gibi yaşar. Prevan’ın, çok geliştirdiği bu yöntemden bir kazancı daha vardır: Kadınları kendi bozgunlarına bizzat tanıklık etmeye çağırır ve ben bunu kendi gözlerimle gördüm.</p>

  <p class="normal">Ben bunu başkasından duyduğum için biliyordum, Pre-van’la asla sıkı bir dostluk içinde olmadım. Ama o gün orada altı kişiydik: Kontes de P*** ince bir davranış gösterip üstü kapalı konuştuğunu sanarak aralarında geçenleri teker teker anlattı ve doğrusunu söylemek gerekirse işin içinde olmayanlar, meseleyi bilmeyenler o sözleri belki boş, havadan sudan laflar olarak dinleyebilirlerdi. Ve o kadar da kendine güvenen bir hali vardı ki, altı kişi birden gülmeye başladık. O hiç aldırmadı gene. Özellikle hiç unutamayacağım bir şey daha var: İçimizden biri gülmesine özür olsun diye Kontes’in söylediklerine, daha doğrusu söyler gibi gözüktüklerine inanmadığını ileri sürecek oldu, Kontes anında çok ciddi bir tavırla, “Bunu benim kadar bilebilecek biri olabilir mi içinizde!” dedi ve sonra Prevan’a dönüp hiç değilse bir sözcüğünde olsun yanılmış olup olamayacağını sordu.</p>

  <p class="normal">Bu durumda ben o adamın herkes için tehlikeli olabileceğini düşündüm ister istemez ama sizin için Markiz, kendinizin de söylediği gibi onu <span class="ideitalik">güzel hem de çok güzel</span> bulmanız yetmez mi? <span class="ideitalik">Bazı saldırıları, yalnızca iyi yönlendirildikleri için ödüllendirmekten hoşlandığmızı söylemez misiniz siz?</span> O da böyle bir saldırıda bulunur işte. Ya da herhangi bir nedenle ona boyun eğmeyi doğru bulabilirsiniz. Ya da... ne bileyim ben bir kadının kapılabileceği bin bir çeşit heves var, bu açıdan siz de öteki kadınlardan farklı olamazsınız. Ama şimdi tehlikeyi biliyorsunuz. Bu nedenle kolaylıkla kurtulacağınızdan hiç kuşkum yok ama gene de haberiniz olması gerekirdi. Ben mektuba dönüyorum gene. Ne demek istediniz kuzum?</p>

  <p class="normal">Yalnızca Prevan’la alay etmek istedinizse eğer, çok uzun sürmüş bu olay. Ayrıca Prevan’la alay etmek için bana mektup yazmanızın ne yararı olabilir? Onu asıl başkalarının yanında gülünç düşürmek gerekir. Bunu daha önce rica etmiştim sizden, bir kez daha rica ediyorum.</p>

  <p class="normal">Tamam! Tamam! Çözdüm işi galiba! Sizin mektubunuz gelecekten söz ediyor, yani siz böyle işlere bulaşmayacaksınız ama Prevan kazdığınız kuyuya düşmeden önce sizin bu işlere hazır olduğunuzu sanacak. Böyle bir plan yaptınızsa, benim de hoşuma gider bu doğrusu. Ancak çok da dikkatli olmak gerekir bu konuda. Her ikimiz de çok iyi biliriz ki, bir erkeğe sahip olmakla onun hizmetlerinden yararlanmak arasında kesinlikle fark görmez insanlar genel olarak. Meğer ki budalanın biri ola o erkek. Ama Prevan budala değildir hem de hiç değildir. Şöyle bir zafer kazanmış gibi gözüksün hemen övünmeye başlar ve iş biter. Budalalar söylediklerine inanır, kötüler inanır gibi gözükür. Sizin elinizden ne gelir buna karşı? Doğrusunu söyleyeyim ben size: Korkuyorum. Sizin becerikli bir insan olduğunuzdan kuşkulandığım için değil ama asıl iyi yüzme bilenler boğuluyorlar suda.</p>

  <p class="normal">Herhangi birinden daha aptal olduğumu sanmıyorum. Bir kadına çamur atmak için yüz tane, bin tane çare buldum ama bunlardan kurtulabilmesinin yolunu arayınca da bir tekini bile bulamadım. Siz de sevgili dostum, örnek bir insansınız ama öyle sanıyorum ki, siz de iyi oyun oynamaktan çok mutlu oluyorsunuz.</p>

  <p class="normal">Her şey bir yana, belki ben de anlamsız bir şeyde anlam aramaya kalkışıyorum. Tuhaf doğrusu, bir saatten beri ciddi ciddi konuşuyorum. Oysa sizin amacınız kesinlikle şaka yapmak. Güleceksiniz şimdi bana! Olsun! Çabuk bitirin gülmenizi de başka bir konuya geçelim. Başka bir konu mu? Hayır, hayır! Yanılıyorum, dönüp dolaşıp aynı konuya geliriz. Kadınlar ya elde edilecek ya da çamur atılacak; kimi zaman da hem elde edip hem de çamur atmanın yollarını ararız.</p>

  <p class="normal">Doğru söylüyorsunuz: Burada kadınları elde etmekte de, çamur atmada da yeteneğimi göstermem için gereken her şey var ama biri kolay öbürü zordur. Öç alma işi muhtemelen aşktan daha hızlı gidecek. Madam de Volanges’ın kızının işi tamam. Bir fırsat düşürmeye bakar, ondan sonrası tamamdır. Fırsatı da çıkarırım ben. Ama Madam de Tourvel işi böyle değil. Anlamak çok zor o kadını. Bir türlü akıl erdiremiyorum. Beni sevdiğine dair yüz kanıtım varsa, direndiğine dair bin kanıt var elimde. İtiraf edeyim ki, elimden kaçacak diye ödüm patlıyor.</p>

  <p class="normal">Döndüğümde uyanan ilk etkiye bakıp çok şey umut etmiştim. Tahmin edeceğiniz gibi o etkiyi kendim görüp ona göre bir kanım olsun diye düşünmüştüm. İlk tepkileri anlayabilmek için benden önce kimseyi göndermedim ve her şeyi de tam yemek vaktinin yaklaşmasına göre ayarladım. Hani bazı piyeslerde, en sonda her şeyi düzeltmek üzere gökten bir Tanrı iner ya, işte ben de öyle, herkes sofradayken daldım içeri.</p>

  <p class="normal">Herkesin bana bakması için kapıyı epey gürültülü bir biçimde açtığımdan yaşlı halamın sevincini de kızının eli ayağı dolaşacak derecede mutluluğunu da bir bakışta fark ettim. Bizim namuslu geçinen sevgili, sırtını kapıya vermişti. O sırada bir şeyler kesmekle meşgul olduğundan başını bile çevirmedi. Ben hemen Madam de Rosemonde’la konuşmaya başladım. Namuslu geçinen dilber ağzımdan daha ilk sözcük çıkar çıkmaz sesimi tanıdı, bir çığlık attı âdeta ve bana öyle geldi ki o çığlıkta şaşırıp ürkmekten çok sevgi vardı. Yüzünü görebilecek kadar ilerlemiştim. İç dünyasında bir çalkantı olduğu, düşünceleriyle duygularının çarpıştığı renk değiştirmesinden belliydi. Sofrada yanına oturdum. Ne söyleyeceğini, ne yapacağını iyiden iyiye bilemez hale gelmişti. Yemeğine devam etmek istedi ama beceremedi. Sonunda, yani ben içeri gireli on beş dakika bile olmadan; içindeki sıkıntıya da mutluluğa da dayanamayarak sofradan kalkmak için izin istedi, hava almak bahanesiyle bahçeye kaçtı. Madam de Volanges da onunla birlikte çıkmak istedi ancak o mahcup ve duygusal körpe kabul etmedi. Yalnız kalıp kendini içindeki o tatlı heyecana dilediği gibi koyuvermek için bir bahane bulmuş olduğuna seviniyordu mutlaka.</p>

  <p class="normal">Yemeği olabildiğince çabuk bitirdim. Ama tatlı gelir gelmez o cadı Volanges, muhtemelen bana zarar vermek ihtiyacıyla, o güzel hastasının yanına gitmek üzere yerinden kalktı. Böyle bir niyeti olabileceğini düşünmüştüm, sürpriz olmadı benim için. Onun kalkmasını herkesin sofradan kalkması vaktinin geldiğinin bir işareti sayıp ben de bir hamle yaptım kendisiyle birlikte. Matmazel de Volanges ve rahip de bize uydular. Madam de Rosemonde ve yaşlı Commandeur de T*** de sofrada yalnız kaldıklarını görünce, çaresiz onlar da kalktılar. Böylece hep birlikte namuslu geçinen sevgilinin yanına gittik. Şatonun biraz uzağındaki bir koruda dolaşıyordu. Gerçek amacı gezmek değil, yalnız kalmaktı ve o kalabalıkta birlikte dolaşmaktansa hep birlikte içeri girmeyi daha uygun buldu.</p>

  <p class="normal">Madam de Volanges’ın onunla baş başa konuşma fırsatını kaçırdığından hiç kuşkum kalmayınca sizin emirlerinizi düşündüm ve küçük Volanges’ın işiyle ilgilenmeye başladım. Kahvemi içtikten hemen sonra odama çıktım. Çalışacağım yeri iyice tanımak amacıyla öbür odalara da girdim. Kızın mektup yazabilmesi için gerekli önlemleri aldım. Bu ilk hizmetlerden sonra hem haber vermek hem de benden güvenini esirgememesini dilemek amacıyla bir mektup yazıp Danceny’den aldığım mektubu iliştirdim. Daha sonra salona döndüm. Namuslu geçinen sevgili, tatlı bir gevşeme halinde, bir şezlonga bırakmıştı kendini.</p>

  <p class="normal">Bu manzara tahrik etti beni, bakışlarımı canlandırdı. Aşkla ve sevecenlikle bakıyormuşum gibi geldi bana. Salonda, o bakışlara uygun bir yer buldum ve oraya oturdum. Ve ben oturur oturmaz namuslu geçinen sevgili, gözlerini yere çevirdi.</p>

  <p class="normal">Onun o melek gibi yüzüne baktım bir süre, sonra bakışlarımı bütün bedeninde gezdirip, ince ama gene de göstermeyen bir giysinin altından hatları, biçimleri görmeye çalıştım. Baştan ayaklara, ayaklardan başlara gezdirdim gözlerimi... ah, Markiz, bana ne tatlı bakıyormuş meğer, hemen bakışlarını kaçırdı. Onun gene aynı biçimde bakması için ben gözlerimi kaçırdım bu kez. Sessizce anlaşmış olduk o zaman. Çekingen âşıklar arasındaki o ilk anlaşma halini bilirsiniz mutlaka. İki taraf da bakışma ihtiyacının yerine gelebilmesi için gözlerin inip kalkmasına olanak verir ve nihayet gözler birleşiverir böylece.</p>

  <p class="normal">Namuslu geçinen sevgilinin kendini bu yeni eğlenceye iyice kaptırmış olduğundan hiç kuşkum kalmadığı için ben her ikimizin de yakalanmaması için çareler düşünmeye başladım ama salonda bulunanlar konuşmaya dalmış olduklarından bize bakmalarının bir tehlike arz etmeyeceğini anlayınca, o bakışlardan daha kesin bir söz elde etmeye çalıştım. Bu amaçla önce başımı birkaç kez birdenbire kaldırıp göz göze geldim onunla, ancak çekinerek cesaret ettiğimi o kadar belli ediyordum ki, ne kadar çekingen olursa olsun telaşa kapılmazdı. Ben de en az kendisi kadar heyecanlıymışım gibi bir tavır takındığımdan bir rahatlık kaldı sonunda o mahcup kadına. Rastlaşmaya alışan gözlerimiz yavaş yavaş cesaret bulup uzun uzun bakıştılar ve öyle bir an geldi ki hiç ayrılamaz oldular birbirlerinden. Ve sonra gözlerinde aşk ve arzu müjdeleyen tatlı bir baygınlık belirdi. Ama çok kısa sürdü bu. Az sonra kendine gelip tavırlarını da bakışlarını da değiştirdi, utanmıştı.</p>

  <p class="normal">Geçirdiği heyecanları fark edince kuşkusu kalmasını istemediğimden hemen fırladım yerimden, endişelenmiş gibi yaparak, “Rahatsız mısınız?” diye sordum. Herkes çevresini sardı anında. Ben en geride kaldım. O sırada iş işleyen küçük Volanges gergefin başından birdenbire kalkamadığından, Danceny’nin mektubunu veriverdim bir anda.</p>

  <p class="normal">Biraz uzakta duruyordum ondan, dizlerinin üzerine attım mektubu. Nasıl telaşlanıp şaşırdığını görseydiniz gülmekten yerlere yatardınız ama ben gülmüyordum ve böyle bir telaşın bizi ele vereceğinden korkuyordum. Gözlerimi diktim, bir işaret yaptım elimle. Bunların ne anlama geldiği açıktı, zarfı cebine indirmesi gerektiğini anladı hemen.</p>

  <p class="normal">O gün kayda değer başka bir olay olmadı. O günden bu yana olup bitenlerden belki sizi, en azından Matmazel de Volanges’ın işi bakımından hoşnut edebilecek bazı olaylar doğar. Ama planlarımızı anlatıp duracağımıza hayata geçirmeye çalışmayı yeğlemeliyiz. Bu arada sekiz sayfayı da buldu mektubum, yoruldum. Bana müsaade artık.</p>

  <p class="normal">Söylemeye gerek yok, siz de tahmin ediyorsunuzdur mutlaka, kız Danceny’ye yanıtını yazdı.<sup class="calibre2"><a href="../Text/tehlikeliilisiler_split_036.html#footnote-1206-25" id="footnote-1206-25-backlink">[25]</a></sup> Ben de geldiğimin ertesi günü namuslu geçinen sevgiliye bir mektup yazmıştım, onun yanıtını aldım. İkisini de gönderiyorum, ister okuyun ister okumayın. Hep aynı laflar, ilgilendirmiyor bunlar beni artık ama bu işe karışmamış olanlara ne tatlı geliyordur kim bilir!</p>

  <p class="normal">Bir kez daha Allahaısmarladık. Sizi ebediyen çok seviyorum ama gene o Prevan’dan söz ederseniz, lütfen anlayacağım biçimde yazın.</p>

  <p class="normal" p="sagnormal"><span class="ideitalik">...Şatosu, 17 Eylül 17</span>**</p>

  <h2 class="h2baslik" id="calibre_toc_87">YETMİŞ YEDİNCİ MEKTUP</h2>

  <p class="ortayazi"><span class="idebold">Vikont de Valmont’dan Madam de Tourvel’e</span></p>

  <p class="normal">Benden böyle acımasızca kaçmanızın nedeni nedir acaba Madam? Ben size bu kadar ateşli bir aşkla koşup geliyorum ve siz beni büyük bir kötülük gördüğünüz kimseye bile reva görülmeyecek bir davranışla karşı karşıya bırakıyorsunuz, yakışıyor mu? Aşkın beni tekrar ayaklarınıza getirdiği bir günde, talihin beni yanınıza oturtmasından ne gibi bir kötülük gelebilirdi? Hemen rahatsızlanmış gibi gözükmeyi, yanımda durmaktansa, dostlarınızı telaşlandırmayı daha uygun buldunuz! Dün, bana bir bakışınızı bağışlamamak için kaç kez gözlerinizi indirdiniz! Gerçi bir an gözlerinizde acımasızlığın azalır gibi olduğunu fark ettim ama çarçabuk geçip gitti o an. Sizin o andaki amacınız kuşkusuz bana öyle bir zevki tattırmak değil, ondan yoksun kalmakla neler yitirdiğimi sezdirmekti.</p>

  <p class="normal">Hiç çekinmeden söyleyebilirim ki, aşkın hak edeceği bir davranış değildir bu; dostluğa da uygun düşmez bu davranış. O iki duygudan biri olan aşkın beni nasıl sardığını biliyorsunuz, sizden ötekini de dostluğu da beklemek hakkımdı. O değerli dostluğa beni herhalde değer gördünüz ve bağışladınız bana o dostluğu. Ben o zamandan beri ne yaptım da yitirdim onu, bilemiyorum. Doğru söylemek mi zarar verdi bana yoksa? Gönlümü size olduğu gibi açtığım için mi cezalandırılıyorum yoksa? Doğru söylememi, içimi açmamı fırsat bilip beni böyle üzmeyi doğru mu buluyorsunuz yoksa? Ben size sırlarımı açtıysam, bana dost olduğunu söyleyen, dostum olduğunu sandığım bir kimseye açmadım mı bu sırları? Bana önerilen koşulları kabul edip, daha sonra onlara uymamak ve onlara dayanarak gene istediğim yola gitmek çok kolaydı. Böyle bir şey yapmadıysam, dostluğa ihanet etmek istemediğimden değil midir bu tavrım? Hiç de hak etmediğim bu acımasız tavrınız, beni hoşgörünüze erişebilmek için sizi mutlaka aldatmak gerektiğine inandırabilmek için midir?</p>

  <p class="normal">Peki demediğim için pişman değilim. Size de kendime de borcumdu bu ama kaderin şu cilvesine bakın ki beğenilmeye, övgüye değer ne yaptıysam yeni bir mutsuzluğun işareti oluyor benim için bu.</p>

  <p class="normal">Yalnızca bir kez benim bir işimi beğenmiş, övmüştünüz beni. Sizi gücendirme mutsuzluğuna ilk olarak işte böylelikle uğradım. Sırf siz gücenmeyesiniz diye emirlerinize harfiyen uyup sizi görmek mutluluğundan yoksun bıraktım kendimi. Bunun üzerine benimle mektuplaşmaya son vermek, istediğiniz bir fedakârlığın o küçük ödülünü de almak istediniz elimden. Size emretme hakkı bağışlayan aşkımı bile yok etmeye kalkıştınız. Siz bugün beni, sonunda alçaklığını anladığınız bayağı bir kadın avcısı kabul edip, benden kaçıyorsanız, bunun da nedeni, size gönlümden geçenleri aşkıma kötülük etmeyi de umursama-yarak açıkça söylememdir.</p>

  <p class="normal">Siz böyle haksızlık etmekten hiç usanmayacak mısınız? Gene ne kusur ettim ki bu kadar işkenceden çekinmiyorsunuz? Suçumu bilseydim hiç değilse... neyse emirleriniz, söyleyin de yerine getireyim. Söz veriyorum yerine getireceğime, bu emirleri öğrenmek istemek çok ileri gitmek midir yani?</p>

  <p class="normal" p="sagnormal"><span class="ideitalik">15 Eylül 17</span>**</p>

  <h2 class="h2baslik" id="calibre_toc_88">YETMİŞ SEKİZİNCİ MEKTUP</h2>

  <p class="ortayazi"><span class="idebold">Madam de Tourvel’den Vikont de Valmont’a</span></p>

  <p class="normal">Tavır ve tutumum tuhafınıza gidiyormuş gibi bir haliniz var Mösyö. Neredeyse bu yüzden bana hesap soracak, beni ayıplayacaksınız. Oysa ben öyle sanıyorum ki asıl şaşırması, asıl yakınması gereken benim ama ben de geçen gün gönderdiğiniz mektubu okuyup, söylediklerimi kabul etmediğinizi öğrendikten sonra artık hiç aldırmamaya ve size bir şey söylememeye, hiç sitem etmemeye karar verdim. Bilgi istiyorsunuz benden... Allah’a şükür, size yanıt vermemi engelleyecek hiçbir şey hissetmediğim için bir kez daha bilgi vermeyi kabul ediyorum size.</p>

  <p class="normal">Biri sizin mektuplarınızı okusa, beni dürüst olmayan ya da tuhaf bir kadın olarak tanıyabilir. Ben kimsenin beni böyle tanımasını hak ettiğimi sanmıyorum, hele hele sizin beni böyle görmeye hiç hakkınız yoktu. Siz, beni yaptıklarımda bir yanlışlık olmadığını kanıtlamak zorunda bırakırsanız, hiç kuşkusuz aramızda geçenlerin hepsini düşünmüş ve bu incelemeden sizin kârlı çıkacağınızı sanmış olacaksınız. Ben de hiç değilse sizin nezdinizde bir şey yitirmeyeceğimi sandığım için bu incelemeye girmekten kaçınmayacağım. Hangimizin yakınmaya hakkı olduğunu anlamının tek yolu da budur belki.</p>

  <p class="normal">Bir kere şunu kesinlikle kabul edeceğinizi sanıyorum: Buraya geldiğinizde, şöhretinizin herkesin malumu olduğunu düşünerek çekinmek hakkımdı. Sizinle konuşurken çok mesafeli bir inceliğin gereklerini yerine getirmemiş olsaydım, benim için hiç kimse, kendini erdemli göstermekte ölçüyü aşıyor diyemezdi. Siz de bunu hoş görür, benim gibi görgüsü kıt bir kadında değerinizi anlayacak bir erdem bulunmayışını da doğal karşılardınız. Sakınarak hareket etmem de hiç kuşkusuz o yolu tutmamı gerektiriyordu. Kendimi zorlamış da olmazdım böylelikle, niçin saklayayım bunu? Madam de Rosemonde geleceğinizi söylediği gün, bu habere canımın ne kadar sıkıldığını belli etmemiş olmamın nedeni, kendisiyle olan dostluğumuzun hatırını saymam ve de onun sizi çok sevdiğini bilmemdi.</p>

  <p class="normal">İlk günlerde çok iyi bir haliniz vardı, hiç de korkutmuyordunuz beni, kabul ediyorum bunu ama sizin de açıkça kabul etmeniz gerekiyor ki o haliniz pek uzun sürmedi, kendinize hâkim olmaktan çok çabuk bıktınız ve değiştiniz. Benim sizi iyi diye bilmem yeterince tatmin etmedi sizi, zahmetlerinize değer bir karşılık olarak görmediniz bunu...</p>

  <p class="normal">Ve işte o zaman benim güvenimi, iyi niyetimi istismar ettiniz, beni gücendireceğinden kesinlikle emin olduğunuz bir duyguyu dile getirmekten hiç çekinmediniz. Siz kabahatlerinizi artırmaya çalışırken ben hâlâ onları unutmak için çareler arıyor, hiç değilse bazılarını düzeltebilmeniz için bir yol gösteri-yordum size. Sizden istediğim o kadar kabul edilebilir bir şeydi ki siz bile olmaz diyemediniz ama hoşgörümü bir hak gibi kullanarak bir izin istediniz benden. Vermemeliydim bu izni kesinlikle, razı olmamalıydım. Her neyse almayı başardınız o izni. Ben bazı koşullar öne sürmüştüm, siz birini bile yerine getirmediniz. Bana öyle şeyler yazdınız ki, hiçbir mektubunuza yanıt vermemeliydim aslında. Direnmenizin beni sizden uzaklaştırmak zorunda bıraktığı bir anda, ben belki de suç sayılabilecek bir yanlışlık yaptım, size uydum ve bana yaklaşmanızı sağlayacak tek bir yolu denedim. Ama namuslu bir duygunun bir değeri var mı sizin için? Dostluğu küçümsüyorsunuz; çılgınca bir sarhoşluğa kaptırmışsınız kendinizi, yıkımı da utancı da hiç önemsemeyerek yalnızca hazlar ve kurbanlar arıyorsunuz.</p>

  <p class="normal">Gelişigüzel sitemlerde bulunduğunuz gibi, heveslerinizde de çok hafif davrandığınız için verdiğiniz sözleri unutuyor, daha doğrusu sözünüzde durmamayı bir eğlence, bir keyif gibi görüyorsunuz. Benden uzaklaşmaya razıydınız, sizi kimse çağırmadan tekrar döndünüz buraya; isteklerimi, gerekçelerimi hiçe sayarak, bana haber verme nezaketini de göstermeden geldiniz ve sizi birdenbire görmenin beni şaşırtmasından, çok doğal olsa da, çevremizdeki bazı kimselerce hakkımda olumsuz yorumlara yol açabileceğinden hiç çekinmediniz. Neden olduğunuz o sıkıntılı anı geçirmeye ya da kimseye fark ettirmemeye çalışmanızdan vazgeçtim, bu durumun uzaması, sürmesi için elinizden gelen her şeyi yaptınız âdeta. Sofrada gelip yanıma oturdunuz. Küçük bir rahatsızlık yüzünden herkesten önce kalktım yemekten ve siz beni yalnız bırakacağınıza, o arzuma saygı göstereceğinize, herkesi başıma yığdınız. Salonda bir adım atsam, yanımda görüyorum sizi. Bir laf söylesem hep siz karşılık veriyorsunuz. En ilgisiz bir sözcük bile benim hiç istemediğim ve beni zor durumda bırakabilecek bir sohbet için bahane oluşturuyor size. Unutmayın ki Mösyö, siz konuşurken ne kadar ustalıklı davransanız da benim anladığımı başkaları da anlayabilir.</p>

  <p class="normal">Sizin yüzünüzden hiç hareket etmemek, hiç konuşmamak zorunda kalıyorum ama buna rağmen peşimi bırakmıyorsunuz. Ne zaman kafamı kaldırsam, sizinle göz göze geliyorum. Sürekli bakışlarımı başka yerlere çevirmek zorunda kalıyorum. Ve sonra da siz akıl almaz bir düşüncesizlikle, ben kendi gözlerimden bile kaçma ihtiyacı içindeyken herkesin gözlerini bana çevirmesine neden oluyorsunuz.</p>

  <p class="normal">Ve üstüne üstlük benim size karşı tavrımdan yakınıyorsunuz! Sonra da sizden niçin kaçıyorum diye şaşırıyorsunuz! Siz asıl benim hoşgörümü bir kusur kabul etmeli, siz gelir gelmez benim buradan gitmeyişime şaşırmalısınız. Belki doğru olan da gitmemdi; Madam de Rosemonde’a karşı ayıp olabilir belki ama siz peşimden ayrılmazsanız ve benim hakaret kabul ettiğim davranışlarınızı sürdürürseniz bunu da yapmak zorunda kalacağım. Hayır hem kendime, hem kendi kurduğum, saygı duyduğum, hoşuma giden ilişkilere borçlu olduğum görevleri unutmuyorum ve hiçbir zaman da unutmayacağım. Günün birinde onları ya da kendimi feda etmem gerekirse, kaderim beni böyle bir seçim yapmak zorunda bırakırsa, bilesiniz ki hiç düşünmem. Allahaısmarladık Mösyö.</p>

  <p class="normal" p="sagnormal"><span class="ideitalik">16 Eylül 17</span>**</p>

  <h2 class="h2baslik" id="calibre_toc_89">YETMİŞ DOKUZUNCU MEKTUP</h2>

  <p class="ortayazi"><span class="idebold">Vikont de Valmont’dan Markiz de Merteuil’e</span></p>

  <p class="normal">Bu sabah ava gitmeyi düşünüyordum ama iğrenç bir hava var dışarda. Elimde, okumak için yalnızca yeni bir roman var; bir kız öğrenciye verseniz onu bile sıkar bu kitap. Öğle yemeğine en azından iki saat var. Ne yapabilirim? Dün uzun bir mektup yazmış olduğuma dikkat etmeden, gene sizinle konuşacağım. Sizin o <span class="ideitalik">güzel Prevan’ınızdan</span> söz edeceğime göre mutlaka dinleyeceksiniz beni. Prevan’ın dillere destan macerasını, <span class="ideitalik">Ayrılmazlar’ı</span> ayıran macerasını nasıl oldu da duymadınız siz? Daha ilk sözcükte hepsini hatırlayacağınızdan hiç kuşkum yok. Ama madem istiyorsunuz, anlatayım.</p>

  <p class="normal">Bilirsiniz, üçü de güzel, üçü de çok güzel giyinen, üçü de büyük idealler peşinde koşmayı hak etmiş üç bayan vardı ve bunların, kibar çevreye girdikten sonra birbirlerine çok sıkı bağlı olmalarına herkes şaşardı Paris’te. Bu halleri, önceleri çok sıkılgan olmalarına bağlanmıştı ama daha sonra çevreleri kala-balıklaştı, övgüler yağdırdılar onlara ve değerlerini kendileri de anladılar kesinlikle. Gene de birbirlerinden ayrılmak şöyle dursun, iyice kenetlendiler. Birinin herhangi bir başarısı, sanki öbür ikisi için de başarı oluyordu. Sıra aşka geldiğinde aralarında bir rekabet başlayacağını umut edenler oldu. Salonlarımızın bütün hoş erkekleri onları ayırma onuruna erişebilmek için kavga ediyordu birbirleriyle. Ben bile girişecektim bu işe ama o sırada Kontes de ***’nın yıldızı çok parlamıştı, istediğimi elde edemeden ona sadakatsizlik edemezdim.</p>

  <p class="normal">Bizim üç güzellerin üçü de birer sevgili seçtiler kendilerine o yılın karnavalında. Bu vesileyle beklenen fırtınalar kopmadı kesinlikle, üstüne üstlük, dostlukları, muhtemelen birbirlerine yeni sırlar aktarmanın tadıyla daha da güçlendi.</p>

  <p class="normal">Sözde mutsuz olan bir yığın erkek de kıskanç kadınlar alayına dahil oldu, üç güzelin birbirlerine olan bağlılığı rezalet bir durum gibi görülerek dedikodulara yol açtı. Kimilerine göre <span class="ideitalik">Ayrılmazlar’</span>ın çevresinde (o zaman onlara ayrılmazlar diye ad takmışlardı), bu çevrede temel yasa herkesin malının herkesin olduğunu kabul etmekmiş, aşkta da aynı şey söz konusuymuş. Üç âşığın erkek rakipleri yoksa bile kadın rakipleri var diyenler oldu. Hem de o üç sevgilinin çevrenin kurallarına uymak amacıyla seçildikleri, sevgililiğe uygun olmakla birlikte, bu işlevi yerine getiremediklerini söyleyenler de oldu.</p>

  <p class="normal">Haklı ya da haksız, bir etkisi olmadı bu dedikoduların. Üç çift, ayrıldıkları takdirde bunun sonları demek olacağını anladıklarından fırtınaya birlikte göğüs gerdiler. Salon çevresi her şeyden bıktığı gibi bu meyve vermeyen eleştirilerden de bıktı. O her zamanki hafifliğinin peşinden sürüklenerek başka konularla uğraştı ama bir baktık gene onlara dönmüş! Ancak bu kez çekiştirmiyor, övüyordu. Her şey bir anda moda olur bu çevrede ve işte beğenme de herkese bulaşıverdi. İşte tam bu övgüler doruğa çıktığı sırada Prevan bu mucizelerin iç yüzünü aydınlatmaya, işin aslını önce kendi öğrenip daha sonra başkalarına öğretmeye kalkışmıştı.</p>

  <p class="normal">Mükemmellik örneği kabul edilen üç çiftle dost olmaya çalıştı. Kolaylıkla girdi o çevreye ve bunu olumlu bir işaret olarak kabul etti. Mutlu insanların yanına öyle kolayca yanaşıla-mayacağını o da biliyordu pekâlâ. Çok övülen o mutluluğun da tıpkı kralların mutluluğu gibi uzaktan cazip geldiğini, yakından bakıldığında, arzu edilecek bir şey olmadığını hemen fark edip kavramış. Birbirlerinden ayrılmaz oldukları söylenen o insanların da artık başka zevkler aradıkları, gönüllerini eğlendirmeye çalıştıklarını anlamış; aşk ve sevgi bağlarının çoktan gevşemiş olduklarını, hatta belki de çözüldüklerini ancak onur bağlarının biraz daha güçlü kalabildiğini sezmiş.</p>

  <p class="normal">Kadınlar kendilerini koruma gereksinimiyle birleştikleri için gene eskisi gibi çok samimi görünüyorlarmış ama erkekler daha özgür olduklarından sürekli dışarıda, takip etmek zorunda oldukları işleri bulunduğunu ileri sürüyorlarmış. Bu durumdan şikâyet eder gibi gözüküp gene de gidiyorlarmış. Dolayısıyla bir arada oldukları akşamlar pek endermiş.</p>

  <p class="normal">Erkeklerin bu koşulları Prevan’ın çok işine yaradı. Her gün boş kalan bir kadınla ilgilendi, böylece birbirlerinden hiç ayrılmayan o üç dosttan üçüne de yerine ve zamanına göre sürekli o aşk masalını okudu, içlerinden birini tercih etmenin mahvına sebep olacağını kolaylıkla anladı. Tercih ettiği kadın, önce kendisinin sadakatsizlik ettiğini görüp korkabilir, öteki ikisi de onurları kırılacağı için yeni âşığa düşman olup erdem bayrağını açar, önemli ilkelerden söz edebilirlerdi. Ayrıca her şeye rağmen bir hasım vardı karşısında, onun da kıskanıp yeniden âşık olması olmayacak şey değildi. Prevan kadınlardan birini tercih etse, her şey önüne bir engel olarak çıkabilirdi. Üçünü birden elde etmek istediğinden, her şey kolaylaşıyordu. Kadınlardan her biri, işin ucunun kendisine de dokunacağını bildiğinden ve erkeklerden her biri kendisine dokunmadığını sandığından, onun yaptıklarını görmezlikten geldiler.</p>

  <p class="normal">Prevan’ın, bu macera yüzünden gözden çıkarabileceği tek bir kadın vardı ve bu kadın da o günlerde pek meşhur olduğundan çok sevindi. Kadın Fransız değildi, yabancıydı ve soylu birinin kendisine gönül vermiş olmasını ustalıkla kullanmış, bu işe yanaşmamış ve bütün sarayın, bütün kentin dikkatini kendine çekmiş. Aşığına da bir onur payı çıkıyordu bundan. Yeni sevgililerini kandırmak için çok işine yaradı bu Prevan’ın. Buradaki tek zorluk, üç işi birden yürütmekte ve yürüyüşü en yavaş gidene göre ayarlamaktaydı. Prevan’ın sırdaşlarından biri söyledi: Çektiği en büyük sıkıntı bu üç işten birini, öbürlerinden on beş gün önce açılmaya hazır olduğunu görüp durdurmak olmuş.</p>

  <p class="normal">Nihayet büyük gün gelip çattı. Üç kadından da söz almış olan Prevan işi gönlünce yürütebiliyordu artık. Şöyle yaptı: Üç kocadan biri Paris’te değildi o sırada, biri ertesi sabah, erken saatte yola çıkacakmış, üçüncüsü ise kentteydi. Ayrılmaz dostlar o akşam Prevan’ın artık bırakacağı kadının evine yemeğe davet edilmişler ama evin yeni efendisi eski âşıkların da çağrılmasını kabul etmemiş. O günün sabahı yabancı sevgilinin mektuplarını üçe ayırmış, birine ondan aldığı resmi, öbürüne kadının kendi eliyle işlediği iç içe geçmiş iki harfi, üçüncüsüne de gene onun verdiği bir demet saçı iliştirmiş. Feda ettiği aşktan kalan bu üç parçadan her birini yeni âşıklardan birine göndermiş; onlar da aldıkları armağan karşılığında artık gözden düşmüş sevgililerine mektup yazıp artık aralarında hiçbir şey kalmadığını bildirmek zorunda kalmışlar.</p>

  <p class="normal">Önemli bir şeydi bu tabii ki ama yeterli değildi. Kocası kentte olan kadın gece özgür olmadığından, onun bir hastalık bahane edilerek o akşam davetli olduğu yemeğe gitmemesine, öğleden sonraki zamanını Prevan’la geçirmesine karar verilmiş. Kocası dışarıda olan kadın geceyi bağışlamış, kocası sabah gidecek olan şafak vaktinde, yani adamın yola çıkacağı saatte buluşmak üzere sözleşilmiş.</p>

  <p class="normal">Hiçbir şeyi ihmal etmeyen Prevan derhal yabancı sevgilinin evine koşar, öfkeyle dalar içeri, kadını da öfkelendirir, kavga çıkarır, yirmi dört saat özgür kalmayı sağlar. İşlerini böyle ayarladıktan sonra biraz dinlenmek amacıyla eve döner ama evde çözmesi gereken başka işler olduğunu görür.</p>

  <p class="normal">Gözden düşmüş âşıklara, kendileriyle ilginin kesildiğinin bildirilmesi amacıyla gönderilen mektuplar şimşek gibi çakıp her tarafı aydınlatmış ve üçünün de gözleri açılmış. Hiçbirinin, Prevan’a feda edildiğinden en küçük bir kuşkusu olamazdı kesinlikle. Bu biçimde saf dışı bırakılmak az da olsa yaralar insanı. Buna bir de oyuna getirilmiş olmanın doğurduğu öfkeyi ekleyin... üçü de, işte böyle bir ruhsal durum içinde, aralarında hiç görüşmeden ama sanki sözleşmiş gibi kendilerine yapılan hakaretin öcünü almaya, bu amaçla da şanslı rakiplerini vuruşmaya çağırmaya and içmişler.</p>

  <p class="normal">Ve Prevan eve döndüğünde kendisini düelloya davet eden üç mektup bulmuş. Vuruşmayı yiğitçe kabul etmiş ama böyle bir maceranın zevklerini de, getireceği şöhreti de kaçırmamak için randevuyu ertesi sabaha bırakmış. Her üç düello için de aynı yerle aynı saati göstermiş. Üçü de Boulogne ormanı kapılarından birinde olacakmış.</p>

  <p class="normal">Akşam üçlü aşk macerasına girişmiş ve üçünün de hakkını vermiş. En azından kendisi o günden beri, yeni sevgililerinin üçüne de aşkını üçer yemin, üçer kanıtla gösterdiğini söyleyerek övünüp durdu. Sizin de kabul edeceğiniz gibi tarihin elinde hiçbir belge olamaz bu konuda. Burada tarafsız bir tarihçinin yapabileceği tek şey inanmaya niyeti olan okuruna şu görüşü ifade etmektir: Bir insanın gururu ve hayali coşmaya görsün! Ne mucizeler yaratmaz! Ayrıca o muhteşem gecenin sabahı gelecek için hiçbir biçimde sakınmaya gerek kalmadığını gösterir gibiymiş... her neyse daha sonra olaylar daha da kesinleştiriyor durumu.</p>

  <p class="normal">Prevan, ertesi sabah dövüşmek için saptadığı yere tam zamanında gitmiş. Üç hasmı da orada bekliyormuş. Adamlar birbirlerini görünce çok şaşırmışlar elbette. Talihsizlikte kendilerine bir yoldaş bulunduğunu anlayınca da belki biraz rahatlamışlardır. Gülümseyerek ve mertçe bir tavır sergileyerek yaklaşmış, şöyle bir söylev çekmiş onlara. Bu söylev aynen aktarıldı bana:</p>

  <p class="normal">“Beyler, burada bir araya gelmemizden anlamışsınızdır mutlaka. Üçünüz de aynı nedenle yakınıyorsunuz benden. Benden öç almaya üçünüzün de hakkı var bir dereceye kadar ve bu işi önce kimin gerçekleştireceğini saptamak amacıyla kura çekeriz. Ben buraya yardımcı ve tanık getirmedim. Sizi tahrik ederken ne yardımcım vardı ne de tanığım. Bedelini öderken de olmayacak.” Sonra gene o şakacı tavrıyla: “Hem <span class="ideitalik">aşkta hem dövüşte</span> kazanmak pek mümkün değil; biliyorum bunu ama buradan nasıl dönersem döneyim hiç önemli değil bu... değil mi ki ben kadınların sevgisini, erkeklerin de saygısını kazandım, yaşadığım kadarı yeter bana...”</p>

  <p class="normal">Hasımları şaşırırlar, hiçbir şey söylemeden birbirlerine bakarlar, belki de üç kişinin bir kişinin karşısına çıkmasının onura, yiğitliğe uygun düşmeyeceğini düşünürlerken Prevan gene konuşmaya başlamış ve şöyle demiş: “Sizden niçin saklayayım? Çok yorucu bir gece geçirdim, amansız bir gece. Şurada bir parça bir şeyler yiyip gücümü toplamama izin verirseniz, sevindirirsiniz beni. Ben burada bir sofra hazırlamaları için emir vermiştim. Siz de onurlandırın o sofrayı. Birlikte yiyelim. Ayrıca rica ederim keyifli bir yemek yiyelim. Böyle önemsiz meseleler yüzünden vuruşmak olabilir ama keyfimizi kaçırmanın da bir anlamı yok doğrusu!”</p>

  <p class="normal">Hepsi kabul etmiş yemek teklifini. Söylenenlere bakılırsa o gün Prevan her zamankinden çok daha ince, çok daha kibar davranmış. Kendine hâkim olup, hasımlarından hiçbirine kırıcı bir laf etmemiş. Bu tür başarıları kendilerinin de kolayca elde edebileceklerine inandırdıktan sonra, bir fırsat düştüğünde kaçırmayacaklarını açık açık söyletmiş üçüne de. İş bu noktaya gelince, bitmiş olur artık. Yemek daha bitmeden, “Aklı başında insanlara bu tür kadınlar uğrunda kan dökmek yaraşır mı?” lafı on kez yinelenmiş belki. Dostluk duygularını canlandırmış bu düşünce, şarap daha da pekiştirmiş, öyle ki bir süre sonra kimsenin içinde öfke, kin kalmadığı gibi kayıtsız şartsız bir dostluk için and içmişler.</p>

  <p class="normal">İşin öteki şekilde değil de bu şekilde bitmesi elbette çok işine geliyordu Prevan’ın ama şöhret sevdasından da vazgeçememiş ve bu amaçla tasarladıklarını yeni duruma uyarlayarak şunları söylemiş her üç hasmına da: “Aslında siz benden değil, size sadakat göstermeyen o sevgililerinizden öç almalısınız. Bunun için bir fırsat yaratacağım size. Uğradığınız hakareti kendime yapılmış bir hakaret gibi kabul edebilirim. Yakında benim de başıma gelir, siz onlardan birer tanesini kendinize bağlaya-madınız, ben tek başıma üçünü birden nasıl bağlayabilirim kendime? Sizin meseleniz benim de meselem oldu şimdi. Bu akşam yemeğe benim küçük eve gelmeyi kabul ederseniz öç almanız için bir fırsat çıkacaktır.” Düşüncelerini anlatmasını istemişler ama Prevan o günkü durumunun kendisine verdiği avantajla kısmış seslerini: “Beyler, başladığım işi yarım bırakmadığımı gösterdim, sanıyorum. Güvenebilirsiniz bana artık herhalde” demiş. Hepsi kabul etmişler, yeni dostlarını kucaklamışlar ve verdiği sözün sonucunu akşama öğrenmek üzere ayrılmışlar.</p>

  <p class="normal">Prevan, bunun üzerine hiç zaman kaybetmeden hemen Paris’e gider, yeni elde ettiği sevgilileri ziyarete gider âdet olduğu üzere. O akşam üçünü de küçük eve gelip baş başa yemek yemeye razı eder. İkisi biraz nazlanırlar ama bir kadın ertesi gün neyi reddedebilir ki? Üçünü de birer saat arayla çağırır. Tasarladıklarını başarıyla sonuçlandırmak için o kadar zamana ihtiyacı varmış. Hazırlıklar tamamlandıktan sonra çekilir, öteki üç ortağına haber gönderir ve dördü birlikte o akşam kurbanlarını neşe içinde beklemeye giderler.</p>

  <p class="normal">İlk kurban gelir. Prevan tek başına çıkıp karşılar onu, büyük bir saygı ve incelik göstererek içeri alır. Kadın kendini o mabedin kraliçesi gibi görürken Prevan bir bahaneyle dışarı çıkıp içeri aşağılanmış sevgiliyi gönderir.</p>

  <p class="normal">Macera yaşamaya pek alışık olmayan bir kadının şaşırıp utandığı bir anda işini bitirmenin ne kadar kolay olduğunu tahmin edersiniz. Edilmemiş her sitemi kesinlikle bir lütuf gibi karşılamıştır. Tekrar eski efendisinin eline düşen kaçak kadın köle, bağışlanıp tekrar eskisi gibi zincire vurulmayı umut edebilmişse ne kadar mutlu olmuştur kim bilir! Barış andı daha tenha bir yerde içilmiş ve boş kalan sahneye öteki oyuncular birer birer girmiş. Gelişleri belki biraz farklı olmuş ama sonuç kesinlikle aynı olmuştur.</p>

  <p class="normal">Kadınların her biri bu işte yalnızca kendisinin olduğunu sanıyormuş. Üç çift, yemek zamanı sofra başında buluşunca şaşkınlıkları daha da artmıştır. Özellikle de Prevan içeri girip üç kadından da özür dileme nezaketsizliğini gösterip, sırlarını dökünce, kendilerine ne kadar kötü bir oyunun oynanmış olduğunu anlatınca bu zavallıların utançları kat be kat artmıştır kesinlikle.</p>

  <p class="normal">Sofraya oturmuşlar ve az sonra da bayağı bir rahatlamışlar. Erkekler açılmış, kadınlar da onlara boyun eğmiş. Erkeklerin içlerindeki öfke acı sözler söylemelerine yol açmamış. Neşelenme isteği uyandırmış, bu istek de yeni bir tat vermiş. Bu şaşırtıcı ve eğlendirici yemek sabaha kadar sürmüş. Kadınlar oradan çıktıklarında bağışlandıklarını sanıyorlarmış ama öfkelerini unutmayan erkekler ertesi sabah, bir daha dönmemek üzere bırakıp gitmişler onları. Sadakat göstermeyen sevgililerle ilgiyi kesmekle kalmayıp başlarına geleni herkese anlatıp öçlerini tam olarak almışlar. O günden sonra kadınlardan biri manastıra kapandı, ötekiler de malikânelerine çekildi. Dertlerinden eriyip gidiyorlar orada.</p>

  <p class="normal">İşte Prevan’ın işleri: Siz onun şöhretini artırmak, zafer arabasına koşulmak istiyorsanız eğer, sizin bileceğiniz iş bu. Mektubunuzu okuyunca bir düşüncedir aldı beni gerçekten. Son yazdığım mektuba daha akıllı uslu, daha anlaşılır bir yanıt vermenizi bekliyorum sabırsızlıkla.</p>

  <p class="normal">Allahaısmarladık Markiz, siz tuhaf düşüncelere, hoş düşüncelere çok kolay kaptırırsınız kendinizi ama koruyun kendinizi bunlardan! Düşünün ki tuttuğunuz yolda yalnızca zeki bir insan olmak yetmez, küçük bir dikkatsizlik kimi zaman derman bulunmaz bir dert olup çıkar. Ayrıca ölçülü bir dostluğun da zevklerinizde size yol göstermesine izin verin.</p>

  <p class="normal">Allahaısmarladık! Ben sizi her şeye rağmen, akıl yolundan hiç şaşmamışsınız gibi seviyorum.</p>

  <p class="normal" p="sagnormal"><span class="ideitalik">18 Eylül 17</span>**</p>

  <h2 class="h2baslik" id="calibre_toc_90">SEKSENİNCİ MEKTUP</h2>

  <p class="ortayazi"><span class="idebold">Şövalye Danceny’den Cécile Volanges’a</span></p>

  <p class="normal">Cécile’im, canım Cécile’im! Ne zaman kavuşacağız acaba? Sizden uzakta yaşamayı kim öğretecek bana? Bana bu gücü, bu yüreği kim verebilir acaba? Kaderim bu, üzüntüye dayanmak elimden gelmiyor ve hiçbir zaman da başaramayacağım bunu. Kara bahtım gittikçe kararıyor ve sonunu da göremiyorum artık! Valmont bana yardım edeceğine, üzüntülerimi gidereceğine dair söz vermişti! Valmont da düşünmüyor artık beni, hatta belki de unutmuştur! O sevdiğinin yanında. İnsanın uzakta olunca neler çektiğini bilir mi ki? Bana son mektubunuzu gönderirken bir satır bile ekleme gereğini duymamış. Oysa sizi nasıl göreceğimi, ne zaman göreceğimi o bildirecekti bana. Siz de bir şey söylemiyorsunuz, istemiyor musunuz artık yoksa? Ah! Cécile’im! Ne talihsiz insanmışım ben! Sizi her geçen gün daha çok seviyorum ama yaşamımın bütün güzelliği olan bu aşk bir yandan da acı veriyor bana.</p>

  <p class="normal">Hayır, böyle yaşamam mümkün değil artık. Sizi görmeliyim, bir an bile olsa görmeliyim. Sabah kalkınca “Bugün de göremeyeceğim!” diyor, akşam “Gene göremedim!” diye yatıyorum. Bu uzun günlerde mutlu olduğum tek bir an yok. Hep acı, hep keder, hep yoksunluk! Ve bu acıların hepsi de benim mutluluk beklediğim bir yerden geliyor! Ölümüme neden olacak bu kedere bir de sizin çektiklerinizi düşünerek düştüğüm sıkıntıyı ekleyin, o zaman anlarsınız belki ne durumda olduğumu. Her an düşlerimdesiniz, sizi her düşleyişimde perişan oluyorum. Sizi kederli, tasalı görsem, dertleriniz benim de derdim oluyor; avunmuş görürsem, benim dertlerim artıyor. Her durumda keder, her durumda üzüntü.</p>

  <p class="normal">Ah! Aynı yerde olduğumuz günler! Böyle değildi o günler! Her şey keyifliydi o zamanlar. Sizden uzak olduğum saatler bile sizi göreceğimi bildiğimden güzelleşirdi. Özlem zamanı akıp gider, beni size yaklaştırırdı. Birlikte olmasak da ben gene sizinleydim. Görevlerimi yaparsam size daha yaraşır biri oluyor, bir sanat yapıtıyla uğraşsam kendimi size biraz daha beğendireceğimi umuyordum. Bu çevredeki eğlenceler beni sizden uzaklaştırsa da sizden ayrılmış değildim gene de. Tiyatrodayken sizin nelerden hoşlanabileceğinizi düşünür, konsere gitsem sizin de ne güzel çaldığınızı, birlikte o tatlı çalışmalarımızı hatırlardım. Bir toplantıda, bir gezintide hep size benzeyen birini arardım. Sizi her şeyle karşılaştırır, hep sizi üstün bulurdum. Günün her anı aşkıma yeni bir şey katar, her akşam ayaklarınıza sererdim onu.</p>

  <p class="normal">Şimdi nem kaldı benim? Kederli anılar, bitmek bilmeyen yoksunluklar, birazcık umut... onu da Valmont’un suskunluğu azaltıyor, sizin suskunluğunuz ise değiştirip yeni bir üzüntü oluşturuyor. Aramızda olsa olsa on fersahlık bir mesafe var. Kolayca aşılabilecek o yol, yalnızca benim için aşılmaz bir engel oluyor! Bu engeli aşmak için dostuma yalvarıyorum, sevdiğime yalvarıyorum, ikisi de aldırmıyor, ikisi de gelmiyor yardımıma! Yardımıma gelmek şöyle dursun, yanıt bile vermiyorlar.</p>

  <p class="normal">Hani severdi beni Valmont? Hani her fırsatta dostluğunu gösterecekti! Hani siz severdiniz beni de birbirimizi her gün görmemiz için bir yol bulurdunuz? Ne oldu sizi pek becerikli kılan o duygularınız? Hatırlıyorum, kimi zaman sizinle birlikte olmak isterdim ama bazı görevler, bazı düşünceler o zevki feda etmemi emrederdi de neler söylemezdiniz bana siz o zaman! Gösterdiğim nedenlere karşı ne bahaneler bulurdunuz! Siz de hatırlayın Cécile’im! Ben o nedenleri dinlemezdim ve sizin dileklerinize uygun davranırdım. Bunu üstün bir niteliğe sahip olduğum anlamında söylemiyorum. Bir fedakârlık olarak da söyleyemem! Sizin istediklerinize razı olsam diye yanar tutuşurdum! Ama şimdi benim de bir dileğim var sizden: Sizi bir an önce görebilme dileği, sizi görmenin aşkımızın sonu olmayacağına bir kez daha yemin edip sizin de bir kez daha yemin ettiğinizi duymak. Sizin için de benim için de mutluluk aşkımızın ebedi olmasında değil mi? Öyle değilse işte o zaman sonu gelmez benim acılarımın... üzüntü veren bu düşünceyi istemiyorum. Siz seviyorsunuz beni, her zaman da seveceksiniz. İnanıyorum buna, kuşkum yok bundan, asla kuşku duymayacağım ama şimdi çok kötü durumdayım, uzun zaman dayanamam bu duruma. Allahaısmarladık Cécile’im.</p>

  <p class="normal" p="sagnormal"><span class="ideitalik">Paris, 18 Eylül 17</span>**</p>

  <h2 class="h2baslik" id="calibre_toc_91">SEKSEN BİRİNCİ MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a</span></p>

  <p class="normal">Bu endişelerinizle acınacak haldesiniz siz! Sizden üstün olduğumu anlıyorum! Siz bana ders vereceksiniz, siz yol göstereceksiniz bana, öyle mi? Zavallı Valmont! Ben neredeyim, siz neredesiniz? Bütün erkeklik gururunuza rağmen aramızdaki mesafenin kapanabileceğine ihtimal vermiyorum. Benim planlarımı gerçekleştiremeyeceğiniz için hemen “imkânsız!” deyip çıkıyorsunuz işin içinden. Ey kibirli ve zayıf insan! Bende daha ne olanaklar, ne kaynaklar bulunduğunu bir bilebilsen! Şunu söyleyeyim ki Vikont, öğütlerinizi okuyunca çok sinirlendim.</p>

  <p class="normal">Madam de Tourvel meselesinde o kadar acemi, o kadar beceriksizsiniz ki! O çekingen ve size tutkun kadıncağızın bir an kafasını karıştırmışsınız, bunu bir zafer gibi gösterince beceriksizliğini unutturacaksınız! Pek hoşsunuz doğrusu! Ondan tatlı bir bakış koparmış olmakla da övünüyorsunuz! Tek bir tatlı bakış! Ne güzel! Siz anlatın, övünün, ben güleyim, kusurunuza bakmam! Dişe dokunur hiçbir iş yapmadığınızı siz de pekâlâ anlamışsınız ve işinize de gelmiyor bunu düşünmek. Belki benim gözümden kaçırabileceğiniz umuduyla iki çocuğu kavuşturabilmek için soylu çabalar harcadığınızı söylüyorsunuz. Her ikisi de görüşmeye can atıyor zaten. Ayrıca şunu da söyleyeyim ki, bugün bunun için ateşli bir istek duyuyorlarsa, bunu sağlayan benden başkası değildir, siz kendinizi övebilirsiniz, beni ilgilendirmez bu. Bu parlak işlerinizden cesaret alarak <span class="ideitalik">tasarılarımızı anlatacağımıza, başarıyla gerçekleştirmeye çalışmalıyız</span> gibi özdeyişlerinize de eyvallah. Bunlarla da övünün, bana ne! Ama benim sizin ihtiyatlı tavır ve tutumunuza muhtaç olduğumu, sözünüzü dinlemezsem sapıtacağımı, öğütlerinize uyarak bir zevkimden, bir hevesimden vazgeçmem gerektiğini sanıyorsanız bu demektir ki, size olan güvenim çok fazla gururlandırmış sizi!</p>

  <p class="normal">Ben sizin yaptığınız hangi işin bin katını becermiş değilim acaba? Sayısız kadın ayarttınız, perişan ettiniz onları. Sorarım size, bu amaçla hangi zorlukları yendiniz peki? Aşmış olduğunuz bir engel var mı? Bu işlerde gerçekten size ait olan bir başarı var mı acaba? Bir rastlantıyla güzel bir yüze sahip olmuşsunuz. Davranışlarınız ince ama bu kibar çevrede herkesin çok çabuk edinebileceği bir özellik. Hoşsohbet bir insansınız, tatlı tatlı konuşursunuz ama genellikle duyguyla karışık, anlamlı ya da anlamsız sözler de tutabilir bunun yerini. Doğrusunu söylemek gerekirse cüretkârlığınız övgüye değer ama bu belki de o ilk zamanlarda kadınları kolay elde etmiş olmanızdan geliyor. Bütün sermayeniz bu işte... bilmem arada unuttuğum bir şey var mı? Kazandığınız ünü hesaba katmayın. Bir dedikodu çıkarmayı ya da çıkmış bir dedikoduyu yayma becerisini de önemli bir şey kabul edemem, sanırım siz de istemezsiniz bunu.</p>

  <p class="normal">Gelelim ihtiyata, inceliğe: Kendimi katmıyorum işin içine ama acaba hangi kadın sizden daha ince, daha ihtiyatlı değildir? İşte Başkan’ın eşi, sizi bir çocuk gibi istediği her yere sürüklüyor! İnanın bana Vikont, insan çok ender olarak vazgeçebileceği nitelikler kazanıyor. Siz erkekler için yenilmek ne ifade eder? Alt tarafı umduğunuz bir başarı eksik olur. İki taraf arasında bu kadar eşitsizliğin görüldüğü bir savaşta biz kaybetmezsek talihli sayılırız, sizin içinse ancak kazanmamak bir felakettir. Diyelim ki sizler de bizim kadar becerikli, üstün niteliklisiniz... gene de biz sizden üstün sayılırız çünkü sizin o nitelikleri ve becerileri sürekli kullanmanız gerekiyor.</p>

  <p class="normal">Diyelim ki biz kendimizi korumakta ya da boyun eğmekte ne kadar becerikli ve başarılıysak siz de bizi yenmekte o kadar başarılı ve beceriklisiniz ama kabul etmeniz gerekir ki, siz bir kez yendiniz mi, o beceriye ihtiyaç kalmaz sizin için artık, siz kendinizi yalnızca o yeni zevke kaptırır, kayıtsızca, korkusuzca ona verebilirsiniz kendinizi. Bunun ne kadar süreceği hiç önemli değildir sizin için.</p>

  <p class="normal">Aşkın kendi diliyle söylersek, kadınla erkeğin birbirine verip, birbirinden aldığı o bağlar hep sizin isteğinize göre sıkıla-şır ya da gevşer. Siz o hafifliğinizle her şeyin uluorta konuşulmasına gizliliği tercih edersiniz ve kadını küçük düşürerek bırakmaktan başka, bir de dünkü gibi daha dün taptığınızı yarın kurban etmeye kalkmazsanız, gene de şanslı kabul etmemiz gerekir kendimizi!</p>

  <p class="normal">Ama talihsiz bir kadın zincirin ağırlığını erkekten önce hissetmeye görsün! O zincirden kurtulmaya, ucunu biraz kaldırmaya kalkıştı mı, ne tehlikeler gelir başına! Gönlünün şiddetle ittiği o erkeği yanından uzaklaştırmak istemesi ne huzursuzluklar getirir, ne işler açar başına! Erkek gene de inat ederek gitmezse kadın bir zamanlar sevgisiyle verdiklerini bu kez de korkusundan vermek zorunda kalır.</p>

  <p class="normal"><span class="ideitalik">Yüreğini kapatmış ama kollarını açıyor gene de</span></p>

  <p class="normal">Siz erkeklerin birden koparacağınız bağları, o dikkatle ve temkinli bir tavırla yavaş yavaş çözecektir. Düşmanının eline düşmüştür, çaresizdir, hiçbir yerden yardım alamaz, bir yüce gönüllülük bekleyemez düşmanından. Sizde böyle bir haslet bulunursa biri över belki ama olmayınca da biri çıkıp bunu söyler mi?</p>

  <p class="normal">Herkesin diline dolanmış olduğu söylenebilecek bu açık gerçeği siz de yadsıyamazsınız hiç kuşkusuz. Ama siz, benim olaylardan ve söylenenlerden yararlanarak o korkunç erkekleri heveslerimin ve zevklerimin oyuncağı haline getirdiğimi söyleyebilirsiniz. Hiçbirinde bana kötülük etme isteği ve gücü bırakmadım. Her an değişebilen zevklerimin peşinden giderek onları istediğim zaman peşimden sürükledim, istediğim zaman da def edip <span class="ideitalik">tahtlarını yitirip kölem olan bu zorbalar<sup class="calibre2"><a href="../Text/tehlikeliilisiler_split_037.html#footnote-1206-26" id="footnote-1206-26-backlink">[26]</a></sup></span>diyebildim. Bu sık değişmeler benim adıma, şöhretime bir leke getirmedi... gayet tabii ki öyledir Vikont. Ben kadınların, yani kendi cinsimin öcünü alıp erkeklere boyun eğdirmek için doğmuşum, şimdiye kadar hiç bilinmeyen yollar icat ettim.</p>

  <p class="normal">Siz öğütlerinizi, korku ve endişelerinizi, anlamsız duygularıyla övünen kadınlara saklayın. Öyle taşkın düşleri vardır ki insanın “Bunların kadınlığı kafalarında mıdır?” diyeceği gelir.</p>

  <p class="normal">Kesinlikle hiç düşünmediklerinden aşkla âşığı hep birbirlerine karıştırırlar. Aradıkları zevki birinde buldular mı, çılgınca bir endişeye kapılır, bu zevki bir daha bir başkasında kesinlikle bulamayacaklarını sanırlar. Yanlış inançlar içlerine işlemiştir ve papazın her söylediğini Tanrı kelamı gibi anlayıp ödleri patlar.</p>

  <p class="normal">İhtiyatlı davranmaktan çok kibirli olduklarından, terk edilmeye katlanamayan kadınlardan daha çok korkun.</p>

  <p class="normal">Özellikle de aylaklıkları içinde etkin olan sizin şu duyarlı dediğiniz kadınlardan çok korkun. Aşk bunları öylesine kolayca, öylesine sımsıkı bir biçimde kavrar ki! Aşktan zevk almadıklarında bile gene aşkla uğraşır, kendilerini beyinlerinde kaynayıp duran ve mayalanan düşüncelere bırakır, bu yüzden pek hoş ama yazılması da çok tehlikeli o mektupları karalar, sonra da zayıflıklarının kanıtı olan o kâğıtları kendilerini bu duruma düşüren erkeğe vermekten çekinmezler. İhtiyatsız davranır, bugünkü âşıklarının yarınki düşmanları olduğunu bilmezler.</p>

  <p class="normal">O düşüncesiz kadınlarla benim aramda ne gibi ortak bir özellik olabilir? Siz benim kendim için çizdiğim yoldan uzaklaştığımı, ilkelerimden ayrıldığımı gördünüz mü hiç? İlkelerim diyorum, bir amaçla söylüyorum bunu: Onlar, öteki kadınların ahlâk kuralları gibi tesadüfen kabul edilmiş, benimsenmiş değildir, derin, ayrıntılı düşüncelerin sonucudur bunlar. Ben yarattım onları, kendi kendimin eseri olduğumu söyleyebilirim ben.</p>

  <p class="normal">Kibar çevreye girdiğimde henüz genç kızdım, bu nedenle susmak ve pasif kalmak zorundaydım. Bu durumu çevremi incelemek ve düşünmek için bir fırsat saydım. Herkes beni şaşkın ve dalgın bir kız sanırken, ben söylenenleri dinlemezdim ama benden gizlenen şeylerin bir tekini bile kaçırmamaya çalışırdım.</p>

  <p class="normal">Bu yararlı merak duygusu benim bir yandan gözlerimi açtı, bir yandan da gerçek duygularımı belli etmemeyi öğretti bana. Asıl dikkat ettiğim şeyleri çoğu kez çevredekilerin gözlerinden gizlemek zorunda olduğumdan, ben kendi gözlerimden istediğim gibi yararlanmaya çalıştım. Siz benim dalgın bakışlarımı pek översiniz ya, işte ben, istediğim zaman öyle bakma gücünü o zaman öğrendim. Ve o ilk başarıdan cesaret alarak yüzümde belirecek çeşitli duyguları da düzenlemek istedim. Bir derdim olunca, çaba harcar, içim rahatmış ve keyifliymişim gibi gözükürdüm. O kadarıyla da yetinmedim, kendi kendime canımı yakıp, yüzümde keyifli bir görüntü vermeye çalıştığım zamanlar da oldu. Aynı biçimde beklenmedik bir mutluluğun işaretlerini göstermemeye de çalışmışımdır ancak bu çok zahmetli olmuştur benim için. Siz benim yüzümü istediğim şekle sokmama şaşırırsınız... işte böyle elde ettim ben bu gücü.</p>

  <p class="normal">Daha çok gençtim, öyle pek çekici falan da değildim. Ama kendime ait düşüncelerim vardı ve bu düşüncelerin bana rağmen çelinmesine ya da öğrenilmesine hiç katlanamıyordum. Gerçekten düşündüklerimi iyice gizlemekten öte hep başka biri gibi görünmeyi de bir eğlence kabul ettim. Yüzümden, bakışlarımdan bir şey anlaşılmayacağını biliyordum, konuşmalarıma dikkat etmeye başladım. Hepsini zamana, duruma ya da günlük heveslerime göre birbirine uydurabiliyordum. Artık ne düşündüğümü, nasıl düşüneceğimi yalnızca ben biliyordum. Başkalarına beni nasıl bilmelerini istedimse, öyle gözüktüm.</p>

  <p class="normal">Kendi üzerimde böyle çalışırken yüz diline, her yüzün özelliklerine dikkat etmiştim. Dolayısıyla bir bakışta insanın iç dünyasını okuma gücünü de kazandım. Gerçi deneyimlerim bana bunlara pek fazla güvenmemeyi öğretti ancak şimdiye kadar pek de yanılmadım bu konuda.</p>

  <p class="normal">Daha on beş yaşıma gelmeden çoğu siyaset adamının şöhretlerini borçlu oldukları becerilere sahip olmuştum ve kendimi, edinmek istediğim bir bilimin henüz emekleme devresinde kabul ediyordum.</p>

  <p class="normal">Her genç kız gibi benim de aşkın zevklerini merak ettiğimi söylemeye bile gerek yok tabii ki ama ben hiç manastırda bulunmamıştım ve bana böyle şeylerden söz edecek bir arkadaşım da olmamıştı. Beni sürekli gözaltında tutan annemden birtakım yüzeysel bilgiler edinebilmiştim ve bunları da bir türlü yerli yerine oturtamıyordum. Gerçi daha sonra doğa benden bir şey esirgemedi ama o zamanlar doğa da bir ipucu vermiyordu.</p>

  <p class="normal">Eserini sessizce olgunlaştırmak istiyordu sanki. Ama beynim kaynayıp duruyordu. Benim amacım zevki tatmak değil, bilmekti. Öğrenme isteği, yolu da gösterdi bana.</p>

  <p class="normal">Bu konuda, bana laf gelmeden konuşabileceğim tek erkeğin, günahlarımı itiraf ettiğim papaz olduğunu anladım. Hemen karar verdim: Biraz utanıyordum ama yendim bu utancımı. İşlemediğim bir günahı işledim diye övünerek ben de her kadının yaptığını yaptım dedim. Dedim ama derken de sözlerimin ne anlama geldiğini bilmiyordum doğrusu. Büsbütün boşa çıkmadı umutlarım ama umduğum her şeyi de öğrenemedim. Yalan konuştuğum ortaya çıkacak diye korktuğumdan hiçbir şey soramıyordum. Papaz, günahı o kadar büyüttü ki, zevki de müthiş olacak dedim içimden ve onu öğrenme isteğinin arkasından tatma isteği geldi.</p>

  <p class="normal">Bu istek beni nerelere sürükleyebilirdi, bilemem. Görgüsü kıt bir kız olduğumdan tek bir fırsat bile beni perişan etmeye yeterdi belki. Bereket versin birkaç gün sonra annem evleneceğimi söyledi. Artık öğreneceğimden kuşkum kalmadığından merak da etmedim, bunun için Mösyö de Merteuil’ün koynuna girdiğimde bakireydim.</p>

  <p class="normal">Bana bir şey öğretecek anı güven içinde bekliyordum. Çekingen, ürkek bir tavır içinde olmak gerektiğini düşündüm. Kimine çok tatlı, kimine çok acı gelen o ilk geceyi ben ancak bir deneyim fırsatı olarak karşıladım. Acısına, zevkine, her şeyine iyice dikkat ettim; farklı duygulara, öğrenilip, üzerinde durulması gereken olaylar gibi baktım.</p>

  <p class="normal">Bilgi edinmek amacıyla incelemenin bu türü zevk vermeye başladı bana az sonra ama kendim için benimsediğim ilkelerden ayrılmama konusunda söz vermiştim kendime. Düşündüklerimi de hissettiklerimi de, herkesten çok kocamdan gizlemem gerektiğini belki de içgüdülerim öğretmişti bana. Özellikle duygulu olduğum için kendimi ona duygusuz biri gibi göstermeye karar vermiştim. Daha sonra bana gösterdiği o körükörüne güvenin çok güçlü temeli işte bu sözde duygusuzluktu. Sonra gene düşünüp taşındıktan sonra, bir de yaşımın kaçınılmaz biçimde verdiği o uçarılığı kattım buna. İşte bu nedenle ben ona en cüretli oyunları ederken o beni bir çocuk gibi görürdü.</p>

  <p class="normal">Bununla birlikte itiraf etmem gerekir ki, kendimi başlangıçta kibar çevrenin fırtınasına kaptırdım. Bu çevrenin çocukça zevklerine verdim kendimi. Ama Mösyö de Merteuil birkaç ay sonra o kasvetli kır evine götürdü beni. Orada sıkılmaktan korkunca gene inceleme merakım uyandı. Çevremde kendime denk biri olmadığından kocam kesinlikle kuşkulanamazdı benden. Bu fırsattan yararlanarak deneme alanını genişlettim. Bütün zevklerin kaynağı diye övülen aşkın, zevklerin yalnızca bir bahanesi olduğunu işte asıl orada öğrendim.</p>

  <p class="normal">Mösyö de Merteuil’ün hastalığı bu tatlı meşgaleyi yarım bıraktı. Kocam derdine deva bulmak üzere kente dönünce, ben de dönmek zorunda kaldım. Ve bildiğiniz gibi kısa süre sonra da öldü. Gerçi genelde bir şikâyetim olmadı kendisinden ama dul kalmanın getirdiği özgürlüğün değerini de anladım, o nimetten yararlanmaya bakmak için söz verdim kendi kendime.</p>

  <p class="normal">Annem benim manastıra kapanacağımı ya da yanına döneceğimi sanıyordu. İki olasılıktan da uzak durdum ve gene köye dönmeyi uygun buldum, çünkü orada inceleyeceğim daha çok şey vardı.</p>

  <p class="normal">Görüp öğrendiklerimi kitaplarla pekiştirdim ama okuduğum bütün kitaplar sizin sandığınız türden kitaplar değildi. Hayatımızı, gelenek, göreneklerimizi romanlardan; düşüncelerimizin temellerini felsefi yapıtlardan öğrendim. Ayrıca en bağnaz ahlâkçıların kitaplarını okuyarak, onların bizden ne istemiş olabileceklerini anladım, dolayısıyla neler yapabileceğimizi, bunların ne kadarına izin verildiğini, neler düşünmemiz, nasıl gözükmemiz gerektiğini öğrendim. Bu üç konu üstünde bilgi edindikten sonra, üçüncüsünün başarılmasında bazı zorluklar olabileceğini fark ettim. Bunların da üstesinden gelinebileceği umuduyla çare aramaya başladım.</p>

  <p class="normal">Köy yaşamının keyfinden, rahatlığından sıkılmaya başlamıştım. Hep aynı o eğlenceler benim sürekli çalışan beynime yeterli gelir mi? İçimi de sürekli beğenilme hevesi, cilveler yapma isteği sarıyordu: Aşkla barıştım. Kendim seveyim, kendim âşık olayım diye değil, beni sevmeleri için, ben de seviyormuş gibi gözükmek için. Aşk duygusunda sahtekârlık olamazmış... ben bunu kaç kişiden duymuş, kaç yerde okumuştum... boş laf. Bir yazarın yaratma gücüne bir oyuncunun becerisi eklenince bunun pekâlâ mümkün olabileceğini görüyordum. Her iki alanda da çaba harcadım ve sanıyorum başarılı da oldum. Ama ben tiyatronun hiçbir işe yaramayan alkışlarını arayacağıma, başkalarının gurura kurban ettikleri şeylerden mutluluğum için yararlanmaya baktım.</p>

  <p class="normal">Bu yıl bu tür işlerle geçti. O zamana kadar yas nedeniyle kente dönemiyordum. O da bitmişti artık. Bütün önemli tasarılarımı gerçekleştirmek amacıyla kente döndüm. Ama bir engelle karşılaştım kentte.</p>

  <p class="normal">Uzun süre uzakta, münzevi bir yaşam sürmek ahlâka pek önem veren bir insan görünümü vermişti bana. En yakışıklı erkeklerimiz bu nedenle ürküp çekiniyor, beni tatsız tuzsuz, yavan erkeklerin eline bırakıyorlardı. Bunların derdi de benimle evlenmekti. Kendilerini uzaklaştırmak sorun değildi ama bazılarını istemeyişim bizim aile tarafından tasvip görmeyince, ben sürekli keyfim ve zevkim için harcayacağım zamanı ev dırıltıla-rıyla yitiriyordum. Sevilecek insanların yanaşıp, ötekilerin uzaklaşmaları için de bazı münasebetsizlikleri göze aldım ve laf gelmesin derken bir yandan da laf getirmek için çaba harcadım. Tahmin edeceğiniz gibi kolaylıkla da başardım bu işi. Ama kendimi o kadar güçlü bir duyguya kaptırmadığım için, gerekli gördüğüm kadarıyla yetindim, ihtiyatlı davranıp hoppalığın ölçüsünü kaçırmadım.</p>

  <p class="normal">Amacıma ulaşır ulaşmaz da geri döndüm, böyle uslanmış olmanın onurunu da, sevilmeyi düşünemeyecekleri için kendilerini erdem, namus sevdasına kaptırmış bazı hanımlara bağışladım. Ve bunu öyle ustaca becerdim ki, umduğumun fazlasını elde ettim. Bu geçkin kadınlar, kadirşinaslık gösterip her yerde övmeye başladılar beni. Kendi eserleri olarak gördükleri o uslanmayı pek bir büyüttüler gözlerinde ve artık biri herhangi bir yerde beni birazcık eleştirecek olsa bunlar beni savunmak amacıyla işi bağırmaya, hakarete kadar götürdüler. Gene aynı nedenle, kendilerini beğenip, gönüller fethetmeye çıkmış kadınlarımızı kendi safıma çektim, tuttukları yolda önlerine çıkacağıma ihtimal vermediklerinden, herkesi kötülemediklerini göstermek gerekince beni övmeye başladılar hemen.</p>

  <p class="normal">Bununla birlikte âşıklar, önceki halim tavrım sayesinde bana yaklaşıyorlardı. Hem onları hem de beni koruyan vefasız kadınları darıltmamak için kendimi aşka karşı iyice donanımlı bir kadın gibi tanıttım.</p>

  <p class="normal">Bin bir gayret ve çabayla edindiğim hünerlerimi işte o zaman, yerinde ve zamanında göstermeye başladım. İlk işim yenilmez biri olarak şöhret yapmayı sağlamak oldu. Bunun için de ancak hiç hoşlanmadığım erkeklerin, yalnızca bunların çevremde dolaşıp aşk sözleri söylemelerine razı oldum. Onlar sayesinde kendime boyun eğmez bir kadın dedirterek onur kazandığımdan çok işime yaradı bu insanlar. Öte yandan da beğendiğim bir âşığa hiç çekinmeden verdim kendimi. Ama onu, böyle şeylerden çekindiğim bahanesiyle yanımda dolaştırmadım kesinlikle, böylece herkes ancak emeline kavuşamayan âşığı görebildi.</p>

  <p class="normal">Siz benim ne kadar çabuk karar verdiğimi iyi bilirsiniz. Çünkü dikkat ettim ve anladım ki bir kadının sırrını açığa çıkaran, asıl daha sonra yaptığı ince hesap kitaptır. İnsan ne yaparsa yapsın, başarıdan önceki ve sonraki durumu aynı değildir. Dikkatli bir gözlem gösterir bunu. Ben de içimi okumalarındansa, seçtiğim erkekte yanılmayı daha zararsız buldum. Böylelikle ortada kuşku uyandıracak, o kuşkuların doğru olduğu sanısını uyandıracak hiçbir şey de bırakmamış olurum, çünkü yalnızca bunlara bakarak karar verilir insanlar hakkında.</p>

  <p class="normal">Bu önlemler dışında, bir de sevgilime hiç mektup yazmamam, kendisine bağlanmış olduğum anlamında elinde bir belge bulunmasını istememem belki aşırı ihtiyatlı davranmak gibi gözükebilir ama bana sorarsanız azdır bile. Ben kendi iç dünyamın derinliklerine inince orada başkalarının iç dünyasını okudum ve gördüm ki bilinmesini istemediği bir sırrı olmayan tek bir insan yok şu dünyada. Öyle sanıyorum ki ilkçağda yaşayanlar bu gerçeği bizden daha iyi anlamışlar. Samson hikâyesi de yalnızca bunu anlatıyor belki. Ben de yeni bir Dalila oldum ve eski Dalila gibi ben de bütün gücümü o büyük sırrı anlamaya harcadım. Bir bilseniz kaç modern Samson’un saçını makas altında tuttum! Hiç korkmadım onlardan. Bazen birilerinin onurlarını kırdıysam, bu tür insanlardır onlar işte. Öbürlerine daha uysal davrandım, onlara uçarı bir tabiatım olduğunu söyletmektense bir yolunu bulup sadakatsizlik ettirdim. Sahte bir dostluk, sözde bir güven gösterdim, bazı iyilikler yaptım; hepsine de benim biricik âşığım oldukları izlenimi verip pohpohladım. Bir erkek bunu unutabilir mi? İşte böylelikle onların sırrımı açığa vurmamalarını sağladım. Bu yollara başvurmadığım zamanlarda da, günün birinde işe yarayabileceğini düşünüp, o erkeklere gösterilen güveni, bazı çamur atmalarla ya da onları gülünç duruma düşürmelerle bastırmanın yolunu buldum. Bunların yalnızca lafta kalmadığını bilmenize rağmen benim ihtiyatlılığımdan kuşkulanıyorsunuz öyle mi? Sizin bana ilk yanaştığınız, ilk aşk sözlerini söylediğiniz dönemi hatırlasa-nıza! Sizin aşkınız kadar gururumu okşayan başka bir aşk olmamıştır. Daha görmeden istiyordum sizi. Şöhretinizden etkilenmiştim. Beni gururlandıran başarılar arasında sizin de bulunmanızı istiyordum. Sizinle göğüs göğüse bir mücadele hayali tir tir titretiyordu beni. Yalnızca bu hevesim, beni bir an egemenliği altına alacak gibi olmuştur. Ama o sırada siz beni lekelemek, yok etmek isteseydiniz, bir şey var mıydı elinizde bu amaçla kullanabileceğiniz? Arkalarında hiç iz bırakmamış birtakım boş sözler: Bunları tekrarlayayım demiş olsanız, duyanlar, sizin nasıl ünlü biri olduğunuza bakar, inanmazlardı bunlara. Aramızda olup bitenler o kadar gerçeğe aykırı şeyler ki, onları olduğu gibi anlatmaya kalkışsanız herkes sizi saçma sapan masallar anlatıyor sanırdı. Gerçi ben o zamandan beri bütün sırlarımı döktüm size ama bizi birbirimize bağlayan çıkarları biliyorsunuz. Bu işte asıl ihtiyatsız davranan ben miyim, yoksa siz misiniz, siz karar verin buna.<sup class="calibre2"><a href="../Text/tehlikeliilisiler_split_038.html#footnote-1206-27" id="footnote-1206-27-backlink">[27]</a></sup></p>

  <p class="normal">Madem ki size hesap veriyorum, eksiği kalmasın. Söylediklerinizi buradan duyar gibiyim. Benim, en azından hizmetçimin elinde olduğumu, onun benimle istediği gibi oynayabileceğini söyleyeceksiniz, değil mi? Evet, o benim duygularımı bilmez ama ne yaptığımı bilir. Bir zamanlar bana bu konuyu açmıştınız ve ben size kendisine güvendiğimi söylemiştim. Bu yanıtım rahatlatmıştı sizi, öyle ki o zamandan beri siz de kendisinin bazı sırlarınızı öğrenmesinde bir sakınca görmediniz. Ama Prevan ürkütüyor sizi şimdi, başınız dönüyor. Yalnızca sözüme inanamazsınız artık. Örneklerle pekiştireyim.</p>

  <p class="normal">Bir kere, o kız benim sütkardeşim. Bu tür yakınlıklara değer vermeyiz pek ama yoksul insanlar arasında durum böyle değildir. Ayrıca ben de onun sırlarını biliyorum. Dahası o çılgın bir aşkın kurbanı oldu, ben kurtarmasaydım mahvolmuştu. Namus saplantısı içinde olan ana-babası hapse attırmak istiyordu onu. Bana geldiler. Onların öfkelerinden nasıl yararlanacağımı anladım hemen. Ben de öyle düşünüyormuşum gibi yapıp bir hapis emri istedim ve elde ettim. Sonra da birden af yoluna gidip kızın ana-babasını razı ettim. Yaşlı bakana sözüm geçerdi. “Hapis emri bende kalsın, kızın bundan sonraki tavrına göre hapsedilmesine gerek olup olmadığına bakarız” dedim. Herkes uygun buldu bunu. Şimdi benim elime düşmüş olduğunu biliyor. Olmaz ya, tutalım ki böylesine güçlü bir olanak etkisini göstermedi ve boşboğazlık etti kız. O zaman da ben onun eskiden yaptıklarını anlatırım, cezasını görür ve artık kimse inanmaz sözüne. Durum açık değil mi?</p>

  <p class="normal">Temel olarak nitelediğim bu önlemlere kimi yerine, kimi zamanına göre, gerektiğinde düşünülerek ya da alışkanlıkla alınmış sayısız önlemi ekleyebilirsiniz. Bunları birer birer sayıp dökmek vakit alır ama hepsi de gereklidir hayatta. Ne olduklarını öğrenmek isterseniz, benim hayatıma bakıp hepsini bulma zahmetine katlanırsınız.</p>

  <p class="normal">Bu kadar emeğimin meyve vermemiş olduğu gibi bir laf ettirir miyim? Ben bunca zahmete katlanıp öteki kadınlardan üstün bir konum elde edeyim, sonra gene onlar gibi ihtiyatsızlık ve çekingenlik arasında bocalayıp durayım. Mümkün mü bu? Bir erkek beni çok korkutacak ve ondan kurtulmak için kaçmaktan başka bir çare bulamayacağım ha! Ben? Yok! Vikont, asla! Yenmek ya da yok olmak... insana yakışan budur! Pre-van’a gelince, ben istiyorum onu, elde edeceğim. O bunu söylemek istiyormuş... söylemeyecek: İşte kısaca bizim romanımız. Allahaısmarladık.</p>

  <p class="normal" p="sagnormal"><span class="ideitalik">20 Eylül 17</span>**</p>

  <h2 class="h2baslik" id="calibre_toc_92">SEKSEN İKİNCİ MEKTUP</h2>

  <p class="ortayazi"><span class="idebold">Cécile Volanges’dan Şövalye Danceny’ye</span></p>

  <p class="normal">Tanrım, ne kadar üzdü mektubunuz beni! Oysa ne kadar sabırsızlıkla beklemiştim onu ben! Derdime derman olur da avutur beni sanıyordum, şimdi o mektubu almadan önceki durumumdan daha kötüyüm. Nasıl ağladım okurken bir bilseniz! Beni ağlattınız diye sitem etmiyorum size. Ben sizin yüzünüzden çok gözyaşı döktüm ama böyle üzülmedim. Bu seferki çok başka.</p>

  <p class="normal">Aşkınızın sizin için bir azap haline geldiğini, bu duruma uzun süre dayanamayacağınızı söylemekle ne demek istiyorsunuz? Yoksa bu iş size artık eskisi gibi tatlı gelmediğinden vaz mı geçiyorsunuz beni sevmekten? Sanırım ben de sizden daha mutlu değilim. Daha da mutsuzum ama bu nedenle daha çok seviyorum sizi. Mösyö de Valmont size mektup yazmadıysa, bunda benim bir suçum yok, böyle bir ricada bulunamadım çünkü yalnız kalamadık. Aramızda sözleşmiştik, herkesin içinde konuşmayacağız. Bu da sizin için, istediklerinizi bir an önce yapabilmesi için. Sizin istediklerinizi ben de istemiyorum demedim, benim de istediğimden emin olabilirsiniz. Ama bana düşen nedir? Kolay olduğunu sanıyorsanız bulun bir yolunu, ben razıyım.</p>

  <p class="normal">Annemden her gün azar işitmek çok mu hoşuma gidiyor sanıyorsunuz? Eskiden ne yapsam hiçbir şey söylemez, her şeyime katlanırdı. Şimdi manastırdakinden de kötü durumdayım. Ama bunlara hep siz sebep oldunuz deyip avutuyordum kendimi. Hatta bazen kendimi bu yüzden çok daha iyi hissettiğim günler bile oluyordu. Bir de sizin gücendiğinizi, üstelik benim hiç suçum yokken gücendiğinizi görünce, başıma gelenlere üzüldüğümden daha çok üzüldüm.</p>

  <p class="normal">Mektuplarınızı almak için neler çekiyorum! Mösyö de Valmont zarif ve becerikli bir insan olmasaydı ne olurdu halim acaba? Size mektup yazmak daha da zor. Sabahları kesinlikle cesaret edemiyorum çünkü annem tepemde, ikide bir odama giriyor. Öğleden sonraları yazabiliyorum bazen. Arp çalacağım, şarkı söyleyeceğim bahanesiyle çekiliyorum ama her satırda duruyorum çünkü dışarıdan çalıştığımı duymaları gerekir. Bereket, hizmetçim uyuyakalıyor bazı akşamlar, odamda ışık bırakıp gitsin diye, “Ben tek başıma soyunup yatarım” diyorum. Sonra da ışığı görmesinler diye perdenin arkasına saklanıyorum. Ses duyar duymaz her şeyi yatağıma saklayabilmek için kulağım hep kirişte. Benim yerimde siz olsaydınız da görseydim bir! İnsan ancak severse katlanır böyle şeylere. Ben elimden geleni yapıyorum, keşke daha fazlasını yapabilsem!</p>

  <p class="normal">Sizi sevdiğimi ve her zaman seveceğimi söylerim tabii ki, söylemem mi dedim? Hiçbir zaman da bu kadar istekle söylememiştim. Siz de kalkıp darılıyorsunuz bana! Oysa eskiden bir kere sizi seviyorum desem, bunun mutlu olmanız için yeterli olduğunu söylerdiniz! İnkâr edemezsiniz bunu, mektuplarınızda var hepsi. Mektuplarınız şimdi yanımda değil ama her gün okuyormuşum gibi aklımda. Şimdi ayrı olduğumuz için düşünceleriniz değişti! Bu ayrılık böyle sürüp gitmez belki, kim bilir! Tanrım, ne talihsizmişim! Nedeni de sizsiniz hep!</p>

  <p class="normal">Mektuplarınız deyince aklıma geldi: Annemin benden alıp size gönderdiklerini saklıyorsunuz ya, gün gelir ben daha serbest kalırım belki, o zaman geri verirsiniz bana onları. Kimse kendinde bir şey söyleme hakkı görmeden o mektupları alıp da saklayabilsem ne mutlu olacağım! Şimdi Mösyö de Valmont’a veriyorum, yanımda bulundurmam tehlikeli olur ama her şeye rağmen içim yanıyor her verişimde.</p>

  <p class="normal">Allahaısmarladık benim sevgili dostum. Sizi bütün kalbimle seviyorum. Ebediyen seveceğim. Umarım üzülmezsiniz artık. Siz üzülmezseniz, ben de üzülmem. Acele bir mektup gönderin bana, düşünün ki mektubunuzu alıncaya kadar kederim bitmeyecek.</p>

  <p class="normal" p="sagnormal"><span class="ideitalik">...Şatosu, 21 Eylül 17</span>**</p>

  <h2 class="h2baslik" id="calibre_toc_93">SEKSEN ÜÇÜNCÜ MEKTUP</h2>

  <p class="ortayazi"><span class="idebold">Vikont de Valmont’dan Madam de Tourvel’e</span></p>

  <p class="normal">Lütfedin Madam, talihsizliğimin eseri olarak kesilen konuşmamıza yeniden başlayalım! Beni size çok kötü biri gibi tanıtmışlar, kesinlikle böyle bir insan olmadığımı izin verin de anlatayım size. Bana güven ve dostluk göstermeye başlamıştınız, merhamet edin de o zevkten yoksun bırakmayın. Siz erdeme ne büyüler veriyorsunuz, biliyor musunuz? Ve bütün namus duygularını da ne kadar güzelleştiriyor, ne kadar sevdiriyorsunuz! Sizin asıl çekici yanınız bu işte. Bir insanı bundan daha fazla çekecek bir şey olabilir mi? Hem güçlü hem de saygıya değer çekicilik bu değil midir?</p>

  <p class="normal">Sizi gören herkes sizin tarafınızdan beğenilmek ister ve sohbetinizi her dinleyende de artar bu istek. Ama sizi daha yakından tanıyıp, bazen içinizi okumak mutluluğuna ermiş her insanda daha yüce bir coşku oluşur, bu insanın saygıyla, aşkla dolan kalbi sizi bütün erdemlerin simgesi gibi görür ve bu niteliğinize tapar. Ben doğuştan erdemi sevecek, her zaman erdem yolunda yürüyecek bir insandım, bazı yanılgılar o yoldan uzaklaştırdı beni ama siz geldiniz ve bıraktığım cennetin bütün güzelliğini yeniden sezdirdiniz bana. O sevginin gönlümde yeniden uyanmasını bir günah gibi mi göreceksiniz siz? Eserinizi, kendi eserinizi de mi beğenmeyeceksiniz? Bana ilgi gösterseniz, günah mı işlemiş olursunuz? Böyle temiz bir duygudan ne gibi bir zarar gelebilir insana? Oysa bu zevki tatmak ne hazlar verir.</p>

  <p class="normal">Benim aşkımdan korkuyor musunuz? Bu aşkı fazla ateşli ve coşkulu mu buluyorsunuz? İsterseniz daha sakin bir aşkla yatıştırabilirsiniz bu aşkı. Benim sultanım olun, yemin ediyorum ki sizin emirlerinizden hiç çıkmam, asla çıkmam. Esiriniz olmamı kabul edin, erdeme hiçbir yararı olmaz mı bunun? Gönlünüzden kopacak ödülü göreceğimi bilsem, hangi fedakârlığı yapmazdım acaba? Gönüllü olarak katlandığı yoksunluklardan zevk almayacak, kendisine bahşedilen bir bakışı, bir sözü, zorla elde ettiği zevklerden üstün tutmayacak bir insandan daha zavallı biri olabilir mi? Siz işte beni böyle biri sandınız ve korktunuz! Ah! Sizi mutlu etmek elimde olsaydı, sizi mutlu ederek öcümü alırdım sizden! Ama bu gücü insana kısır bir duygu olan dostluk veremez; aşk başarabilir bunu ancak.</p>

  <p class="normal">Bu sözcük ürpertiyor sizi! Neden? İki insanın birbirine daha fazla sevgiyle yaklaşması, daha güçlü bir biçimde birleşmeleri, düşündüklerinin, mutluluklarının, dertlerinin aynı olması... sizin ruhunuza yabancı ne olabilir ki bunda? İşte budur aşk! Her aşk böyle değildir belki ama sizin uyandırdığınız, benim hissettiğim aşk budur! Çıkar gözetmediğinden her şeyin değerini, neye yaradığıyla değil, doğuşundaki değeriyle ölçer. Duygulu ruhların hiç tükenmeyen bir hazinesidir o, onun yaptığı her şeyde, onun için yapılan her şeyde bir güzellik, bir yücelik vardır.</p>

  <p class="normal">Sezilmesi kolay olan bu gerçeklerde, çok kolay uyabileceğiniz bu gerçeklerde insanı korkutacak ne olabilir? Duygulu bir insandan niçin korkuyorsunuz? Bu insanın aşkla dolu olan gönlü sizi mutlu görmekten başka bir mutluluk mu diliyor acaba? Benim bugün bundan başka bir amacım yok. Bu yolda her şeyi feda edebilirim, yalnızca kaynağı olan duyguyu feda edemem. Bu duygunun sizin gönlünüzde de doğmasını kabul edin ki gönlünüzce bir düzen verebilesiniz ona. Ama bizi birleştirmesi gereken bir duygunun ayırmasına boyun eğmeyelim. Bana sözünü ettiğiniz dostluk, boş bir laf değilse eğer, daha dün söylediğiniz gibi, ruhunuzun tanımış olduğu en tatlı duyguysa bu, hakemlik etsin bize, ne derse kabulümdür ama bir hüküm vermeden önce aşkı dinlemek gerekir değil mi? Dinlememek haksızlık, adaletsizlik olur ve dostluk haksızlık istemez.</p>

  <p class="normal">Sizinle bir kez konuştuk, bir kez daha konuşsak ne olur? Rastlantı bir fırsat bulur, siz söylersiniz zamanını isterseniz. Suçluysam, suçumun ne olduğunu anlayıp kabul etmek isterim. Benimle çarpışacağınıza bana gerçeği öğretseniz daha iyi olmaz mı? Size uyacağımdan kuşkunuz mu var? Dün o adam gelip de konuşmamızı kesmeseydi, düşüncelerinizi aynen kabul ettirecektiniz bana belki. Sizin gücünüzün sınırının nerede bittiğini kim biliyor ki?</p>

  <p class="normal">Bilmem açıkça söylesem mi? Ölçme cesaretini gösteremeden kendimi teslim ettiğim o baş edilmez gücünüz, sizi benim her düşüncemin, her eylemimin sultanı kılan o karşı konulmaz büyüleme gücünüz kimi zaman korkutuyor beni. Bir kez daha konuşalım diye yalvarıyorum size ama o konuşmadan asıl ben korkmalıyım belki de! Kimbilir, belki, biz konuştuktan sonra verdiğim sözler köstek olacak bana, kesinlikle sönmeyeceğini hissettiğim bir ateşte kavrulacağım, bana acımanızı bile isteyemeyeceğim! Ayaklarınıza kapanıyorum Madam! Sultanlığınızdan yararlanıp beni ezmeyin! Ama sizi daha mutlu edecekse, bu yüzden ben size yaraşır biri gibi gözükeceksem, razıyım. Böyle avuntu veren düşüncelerin zevke dönüştürmeyeceği üzüntü var mıdır dünyada? Evet, şunu çok iyi anlıyorum ki sizinle bir kez daha konuşmam size daha güçlü silahlar vermek demektir. Sizin emirlerinize, iradenize tamamen boyun eğmem demektir. Mektuplarınıza karşı daha kolay savunabiliyorum kendimi. Onlar da sizin sözleriniz ama siz güç veremiyorsunuz bunlara. Ne var ki sizi dinlemek, sesinizi duymak zevki bu tehlikeyi de göze aldırıyor bana. Bana zararlı da olsa, hiç değilse sizin için her şeyi yapmış olma mutluluğuna kavuşurum, fedakârlıklarım da aşkımın bir belirtisi olur. Siz benim gönlümün en yakınısınız ve hep öyle kalacaksınız... gönlümün sizden başka bir düşüncesi yok. Bin bir türlü hissettiğim bu duyguyu size bin bir türlü hissettirebilirsem, benim için bundan daha büyük bir mutluluk olabilir mi?</p>

  <p class="normal" p="sagnormal"><span class="ideitalik">...Şatosu, 23 Eylül 17</span>**</p>

  <h2 class="h2baslik" id="calibre_toc_94">SEKSEN DÖRDÜNCÜ MEKTUP</h2>

  <p class="ortayazi"><span class="idebold">Vikont de Valmont’dan Cécile Volanges’a</span></p>

  <p class="normal">Dün başımıza neler geldiğini gördünüz. Sizin için hazırladığım mektubu bütün gün veremedim bir yolunu bulup. Bugün bunun bir kolayı olabilir mi bilemiyorum. İyilik edeyim derken bir yanlışlık yaparım, sizi zor durumda bırakırım diye korkuyorum. Sizin için sonu kötü olacak, sizi yaşamınız boyunca mutsuz edip, dostumu da üzecek bir münasebetsizlik edersem ben de üzülürüm. Ama aşkın ne kadar sabırsız olduğunu da bilirim. Sizin durumunuzdaki birinin, böyle bir anda bekleyebileceği biricik avunmanın gecikmesi ne kadar acı verir, bunu da anlıyorum. Engelleri ortadan kaldırabilmenin yolunu çok aradım ve sonunda bir çare buldum. Siz de yardımcı olursanız, kolaylıkla başarılı olabileceğimizi sanıyorum.</p>

  <p class="normal">Odanızın sofaya açılan kapısının anahtarı, yanılmıyorsam eğer, sürekli annenizin odasındaki ocağın üstünde duruyor. Onu ele geçirebilirsek, siz de kabul edersiniz ki hiç zorluk kalmaz ama onu elimize geçiremeyeceğimize göre ben bir eşini bulurum size. O da onun yerini tutacaktır. Bunun için o anahtarı bana bir iki saatliğine verebilmeniz yeter. Almak için de bir fırsat bulursunuz elbet. Yerinde olmadığının fark edilmemesi için ben size bu mektubumla birlikte benim anahtarlardan birini vereceğim. O da hayli benzer, kapıya uyup uymadığını denetlemezlerse değiştirildiğini anlamazlar. Bu da kimsenin aklına gelmez. Ancak bu anahtara, sizin kapınızın anahtarı gibi solmuş bir mavi kurdele bulup takmanız gerekiyor.</p>

  <p class="normal">Yarın ya da öbür gün öğle yemeğinde anahtar yanınızda olmalı. O saatte bana vermeniz daha kolay olur. Anneniz akşam daha dikkatli davranır, o zamana kadar da zaten yerine konmuş olur. İyi anlaşırsak akşam yemeğinde geri veririm ben size.</p>

  <p class="normal">Biliyorsunuz, salondan yemek odasına geçilirken Madam de Rosemonde hep en arkada kalır. Ben de yanında olup, elinden tutacağım onun. Siz gergefinizin başından yavaş kalkın, biraz ya da bir şey düşürün yere o sırada. Böylece siz de geride kalmış olursunuz. Ben arkamda tutarım anahtarı, siz de bir yolunu bulup alırsınız. Ancak alır almaz da benim yaşlı halamın yanına gelmeli, onun hoşuna gidecek bir şeyler söylemeli, bir şeyler yapmalısınız. Olur da anahtar elinizden düşerse, telaşlanmayın sakın, ben düşürdüm derim, siz orasını bana bırakın.</p>

  <p class="normal">Madem ki anneniz güvenmiyor size, madem ki sizi bu kadar sıkıyor, siz de ona böyle bir oyun oynayabilirsiniz, hakkınız var buna. Zaten Danceny’nin mektuplarını size verip, sizinkileri de ona gönderebilmek için başka çare yok. Var belki ama çok tehlikeli, ikinizi de bütünüyle çaresiz bir durumda bırakabilir, benim gibi temkinli bir dostun öyle tehlikeli yollara başvurması da doğru olmaz.</p>

  <p class="normal">Anahtarı ele geçirdikten sonra kapının gıcırdamaması, kilitten ses çıkmaması için de yapılması gereken bazı şeyler var ama bunlar kolay. Sizin için kâğıt koyduğum dolabın altında zeytinyağı ve bir tavuk tüyü bulacaksınız. Bazen yalnız kaldığınızda odanıza çekiliyorsunuz. İşte böyle bir anda kapıyı da kilidi de yağlayıverin. Ama dikkat edin yerler kirlenmesin, kendinizi ele vermiş olursunuz sonra. Gece yapmalı o işi. Akıllı, becerikli bir insansınız siz, dikkat ederseniz sabah hiçbir iz kalmaz.</p>

  <p class="normal">Buna rağmen fark ederlerse, “Yerleri ovan adam geldi, o yağladı” dersiniz. Böyle olursa, ne zaman geldiğini ve ne konuşulduğunu da söylemeniz gerekir. Sözgelimi, “Kullanılmayan kapıların kilitleri paslanmasın diye hepsini yağlamış” deyin. Böyle bir şey söylemezseniz eğer, odanızda otururken, rahatsız edildiğiniz halde gürültünün nedenini sormamış olmanız tuhaf karşılanır. Söylediğinizin doğru olduğu izlenimi vermesi için bazı küçük şeyler de eklemek gerekir yanına. Doğruya benzediği takdirde kötü olmaz yalanın sonu. İnanırlar ve araştırıp incelemeye kalkışmazlar.</p>

  <p class="normal">Bu mektubu okuyup bitirdikten sonra bir daha okuyun lütfen ve biraz da düşünün üstünde. Bir kere insan ne yapacağını iyi bilmeli, ayrıca benim de unuttuğum bir şey olabilir, buna da dikkat etmelisiniz. Ben kendim için böyle kurnazlıklara başvurmam, alışık değilim. Danceny’yi bu kadar sevmeseydim, sizin durumunuzla da ilgilenmemiş olsaydım böyle şeylere başvurmak aklımın ucundan geçmezdi. Benim karakterim bu, elimden bir şey gelmez. Yalana, entrikaya, numaraya benzer her şeyden nefret ederim. Ama sizin başınıza gelenler çok üzdü beni. Sizi biraz rahatlatmak için elimden gelen her şeyi yaparım.</p>

  <p class="normal">Aramızda böyle bir bağlantı kurulunca sizi Danceny’yle görüştürmem daha da kolay olur elbette. Danceny çok istiyor görüşmeyi. Ama siz gene de şimdilik söz etmeyin ona bunlardan. Sabırsızlığını artırmış olursunuz ve onu hoşnut etmenin sırası gelmiş değil henüz. Sizin yapmanız gereken de ona acele ettirmek değil, sabırlı olmasına çalışmaktır. Siz zarif bir insansınız. Becerebilirsiniz bunu. Allahaısmarladık benim güzel yavrum. Benim vesayetim altındasınız artık, ben ilgileniyorum sizin işlerinizle. Siz de vasinizi sevin biraz, özellikle de dediklerimden çıkmayın, mutlu olursunuz. Ben sizin mutluluğunuz için çalışıyorum ve emin olun ki sizi mutlu edersem kendim de mutlu olacağım.</p>

  <p class="normal" p="sagnormal"><span class="ideitalik">24 Eylül 17</span>**</p>

  <h2 class="h2baslik" id="calibre_toc_95">SEKSEN BEŞİNCİ MEKTUP</h2>

  <p class="ortayazi"><span class="idebold">Markiz de Merteuil’den Vikont de Valmont’a</span></p>

  <p class="normal">İçiniz rahat edecek artık Vikont ve benim de nasıl bir insan olduğumu anlayacaksınız. Dinleyin beni ve öteki kadınlarla bir tutmayın artık. Prevan macerasını noktaladım. <span class="ideitalik">Noktaladım..</span>. anlıyor musunuz ne demektir bu? Dinleyin ve övünmek onun hakkı mı, benim hakkım mı, siz söyleyin. Anlatmak, işin kendisi kadar eğlenceli olmayacak. Tabii ben bu kadar uğraşıp sıkıntı çektim ama siz baştan beri bazı tahminler yürütmekle yetindiniz. Bu durumda sizin de benim kadar eğlenmeniz hakkaniyete sığar mı?</p>

  <p class="normal">Ama çok önemli bir tasarınız varsa, bir işe girişmek niyetinde olup da o tehlikeli hasımdan çekmiyorsanız, gelin, korkmayın artık. Hiç değilse bir süre istediğiniz gibi at oynatabilirsiniz. Öyle bir darbe yedi ki benden, başını bir daha kaldırıp kaldıramayacağı belli değil.</p>

  <p class="normal">Ne şanslısınız ki benim gibi bir dostunuz var! Ben sizin için insan değil, her iyiliği yapabilen bir periyim. Ne zaman bir derdiniz olursa yardımınıza koşuyorum. Sevgilinizin hasretiyle yanıp tutuşuyorsunuz, tek bir sözüm sizi kavuşturuyor ona. Size kötülük eden bir kadından öç almak istiyorsunuz, ona istediğiniz gibi vurabileceğiniz yeri gösteriyorum. Çekinilmesi gereken bir hasmı yolunuzdan uzaklaştırmak için bana bir haber veriyorsunuz ve bu isteğiniz de yerine geliyor. Doğrusunu söylemek gerekirse bütün hayatınızı bana teşekkürle geçirmezseniz nankörsünüz demektir. Neyse bırakalım bunları da ben kendi maceramı anlatayım baştan başlayarak.</p>

  <p class="normal">Operadan çıkarken verdiğim randevu<sup class="calibre2"><a href="../Text/tehlikeliilisiler_split_039.html#footnote-1206-28" id="footnote-1206-28-backlink">[28]</a></sup> umduğum gibi duyulmuş. Prevan geldi oraya ve Madam la Marechale’in, ziyarete böyle iki kez üst üste geldiğinden dolayı sevindiğini söylemesi üzerine: “Bu akşam serbest kalabilmek için salıdan beri he kadar uğraşıyorum, ne ayarlamalar yapmak zorunda kaldım, bilseniz!” dedi. <span class="ideitalik">Arif olan anlar!</span> Ama ben bu övgüler başkasına yapılmış olmasın, iyice anlayıp dinlemeden kendime yontmayayım dedim, yeni âşığı ben ve en büyük merakı arasında bir seçim yapmak zorunda bıraktım. O akşam oyun oynamayacağımı söyledim. O da bir bahane buldu oynanamamak için, böylece ilk zaferimi <span class="ideitalik">lansquenet</span> oyununa karşı kazandım.</p>

  <p class="normal">*** Piskoposu’nu yakalayıp konuşmaya başladım. Onu seçtim çünkü kahramanımızla arası çok iyiydi. Yanıma gelmesini kolaylaştırmak istiyordum. Yeri geldiğinde, benim yaptıklarımda, söylediklerimde bir kötülük olmadığı konusunda tanıklık edecek saygın birinin yanımızda olması da işime geliyordu ayrıca. Bu planım başarılı oldu.</p>

  <p class="normal">İş olsun diye yapılan birtakım anlamlı anlamsız konuşmalardan sonra Prevan yönetmeye başladı konuşmayı ve beni denemek üzere farklı tonlarda gezindi. Önce duygusallığı denedi ama ben böyle bir şeye inanmam deyince işi keyif ve neşeye çevirdi. Bunu daha başlangıçta hafiflik gibi görerek ciddi bir tavır takındım ve engelledim. Nihayet ince ruhların bir ayrıcalığı olan dostluktan dem vurmaya başladı ve karşılıklı saldırılarımız bu sıradan konu çevresinde başladı.</p>

  <p class="normal">Yemek vakti geldi, Piskopos gelmiyordu yemeğe. Prevan elini verdi bana, sofrada da yan yana düştük tabii ki. Hakkını vermek gerekir, ustalığını gösterdi gerçekten: Bir yandan ortak konulara kendisi de katılıyormuş, hatta konuşmayı kendi yön-lendiriyormuş gibi gözüktü, bir yandan da biraz önce ikimiz arasında başlayan konuşmayı sürdürdü. Tatlıya geçildiği sırada o pazartesi günü, Comédie Française’de oynanacak yeni bir eserden söz edildi. Locam olmadığına üzülüyormuş gibi yaptım. Kendi locasını teklif etti; önce nezaket gereği kabul etmedim tabii ki. Hoş bir şakayla karşılık verdi buna. Anlamamışım ne dediğini. Meğer locasını tanımadığı kimseler için feda etmeyeceğini, locanın Madam la Marechale’in emrinde olduğunu söylemek istemiş bana yalnızca. Madam la Marechale de katıldı bu şakalara, kabul ettim sonunda.</p>

  <p class="normal">Salona döndükten sonra, benim söylememe gerek kalmadan siz de tahmin etmişsinizdir elbette, locada kendisi de bir yer istedi. Madam la Marechale <span class="ideitalik">pek zarifti</span> ona karşı: “Uslu durursanız olur” dedi. Prevan bu “uslu durursanız” lafını fırsat bilip hemen iki anlama gelebilecek bir konuşma başlattı. Bu işte ne kadar becerikli olduğunu siz de söylüyorsunuz. Öğütlerini dinlemek, akıl almak bahanesiyle dizinin dibine oturdu Madam la Marechale’in (uslu bir çocuk gibi oturduğunu söylüyordu), övgü ve biraz aşk dolu sözler sıraladı. Bu sözlerin benimle ilgili olduğunu anlamak zor değildi. Yemekten sonra oyun oynamak istemeyen çok kimse olduğundan toplu halde sohbet edildi ve konular da giderek sıradanlaştı ama gözlerimiz çok şeyler anlattı. Gözlerimiz dediysem onun gözleri yani, benim gözlerim şaşkın şaşkın bakıyordu yalnızca. Benim şaşırdığımı, beni müthiş etkilemiş olduğundan bir türlü kendime gelemediğimi sanmıştır. Çok sevindiğini sanıyorum, ben de hoşnuttum doğrusu.</p>

  <p class="normal">Ertesi pazartesi, kararlaştırdığımız gibi Comédie França-ise’e gittim. Siz edebiyata meraklısınız ama tiyatro konusunda bir şey söyleyemem. Ancak şu bir gerçek ki, Prevan insanın yüzüne gülme, yalakalık yapma konusunda pek becerikli, müthiş. Oyun beğenilmedi, benim anladığım yalnızca buydu. O gece gerçekten eğlendiğimi söyleyebilirim, gecenin bitmesine üzülüyordum ve geceyi biraz daha uzatabilmek için Madam la Marechale’den yemeğe bize gelmesini rica ettim. Bu vesileyle sevimli yalakayı da davet ettim. Çifte Kontes de P***’lere davet-liymiş, onlardan özür dileyip dönmek üzere izin istedi. Ben bu adı duyunca kan beynime sıçradı. Olan biteni hemen anlatmaya başlayacağı çok açıktı. Sizin o yerinde öğütlerinizi hatırlayıp... oyunu sürdürmeye karar verdim. Onu o tehlikeli gevezelik illetinden kurtaracağımdan emindim.</p>

  <p class="normal">Bizim ev o akşam fazla kalabalık değildi, Prevan da ilk kez geldiğinden yabancı sayılırdı, bana saygıyla hizmet etmesi gerekiyordu. Bunun için yemeğe giderken elini verdi bana. Kabul ettim ama elim hafif hafif titriyor gibiydi ve yürürken gözlerimi devirmiş çarpıntılar içinde soluk alabiliyordum ancak. Sanki yenileceğimi sezmiştim ve beni yenilgiye uğratacak olan adamdan korkuyordum. Çok iyi kavradı bunu ve dolayısıyla da hain tavrını, tutumunu anında değiştirdi. Önce kendini beğendirmeye çalışıyordu sonra âşık gibi davranmaya başladı. Gene aynı şeylerden söz ediyordu aşağı yukarı ve zaten herkesin içinde de başka türlüsü olamazdı ancak gözlerindeki ışık sönmüş, yerini okşayış almıştı sanki. Sesi daha da yumuşadı; gülümsemesi artık kurnazlık gülümsemesi değil, mutluluk gülümsemesiydi. Sözlerindeki alaycılık ateşi de yavaş yavaş sönmüş, zekâ belirtisi nüktelerin yerine bir incelik, belli bir mantık gelmişti. Soruyorum size, siz daha iyisini mi yapardınız?</p>

  <p class="normal">Bu arada ben de hülyalara daldım gittim. Öyle ki, herkes durumun farkına varıp eleştirdi beni. İnkâr edip, “Yok canım, yanılıyorsunuz” dedim ama bunu acemi bir tavırla söylemek becerisini gösterdim ve hemen Prevan’a baktım ama o çekingen, şaşkın bakışlarım, sıkıntımı asıl kendisinin fark etmesinden korktuğumu sandıracak gibiydi kesinlikle.</p>

  <p class="normal">Yemekten sonra Madam la Marechale her zaman anlattığı öykülerden birini daha anlatırken ben kendimi bir aşk rüyasına koyuvermişim gibi kanepeye oturdum. Prevan’ın beni bu halde görmesi işime geliyordu. Gerçekten de umduğum gibi oldu, özellikle dikkat ediyordu bana. Söylemeye bile gerek yok ki mahcup bakışlarım beni yenilgiye uğratan adamın gözlerini arama cesaretini gösteremiyordu ama daha uysal ve daha boyun eğmiş gibi bakınca, bırakmak istediğim etkiyi bırakmayı başardığımı anladım. Bu kadarla yetinemezdim. Benim de böyle bir etki altında olduğumu sanması gerekiyordu. Bu nedenle Madam la Marechale artık gitmek istediğini söyleyince ben bitkin bir âşık üslubuyla, “Kendimi burada ne kadar iyi hissediyordum” dedim. Ama gene ayağa kalktım. Ancak ayrılmadan önce kendisine önümüzdeki günlerde ne gibi tasarıları olduğunu sordum. Gerçek amacım kendi tasarılarımı söylemek ve ertesi gün dışarı çıkamayacağım mesajını vermekti. Bunun üzerine topluluk dağıldı.</p>

  <p class="normal">İşte o zaman düşünmeye başladım. Prevan’ın, ertesi gün evden çıkamayacağımı söylemiş olmamı bir davet kabul edeceğinden, beni yalnız yakalamak için erkenden geleceğinden ve amansız bir saldırıya geçeceğinden hiç kuşkum yoktu ama herkesin beni nasıl tanıdığını bildiğinden düşüncesizlikler yapmayacağını da biliyordum. Biraz görgülü bir insan böyle bir densizliği ya macera peşindeki kadınların ya da toy kızların yanında göze alabilir ancak. Ağzından aşk sözcüğü çıkarsa, hele hele benim ağzımdan da bu sözcüğü koparmaya kalkışırsa, kesinlikle başarılı sayabilirdim kendimi.</p>

  <p class="normal">Sizin gibi <span class="ideitalik">ilkelerine bağlı</span> erkeklerle işler ne kadar kolaylaşıyor! Bazen bakarsınız bir âşık müsveddesi utangaçlığıyla şaşırtır, çılgınca coşkularıyla da zor durumda bırakabilir. Aşkın da ateşli bir hastalık gibi titremeleri vardır ve o da her zaman aynı biçimde göstermez kendini. Ama sizin yöntemli ilerleyişiniz anında anlaşılır! Prevan’ın nasıl geleceğini, nasıl oturup kalkacağını, nasıl bir tavır takınacağını, neler konuşacağını bir gün önceden biliyordum. Bu nedenle ben size konuşmalarımızdan söz etmeyeceğim, siz kendiniz de doldurabilirsiniz bu eksiği. Ancak şunu söyleyeyim ki, ben güya kendimi savunurken elimden geldiği kadar yardım ediyordum: Ona konuşma fırsatı vermek için sıkıntılar, aşkını reddetmek için birtakım anlamsız nedenler... bunların hepsini anında çürüttü. Korktuğumu, güvenemediğimi söyledim, hemen aşkının ne kadar derin olduğunu anlattı. Sürekli, “Ben sizden yalnızca bir söz istiyorum” demesi, benim de o sözü beklesin ve daha çok arzulasın beni diye susmam ve bu arada belki yüz kez tutulup bırakılan, çekilen bir el... bir gün geçer böyle. Biz bir saat geçirdik ama az daha ölüyordum. Daha da uzayacaktı belki. Allah’tan avluda bir araba sesi duyduk. Beklenmedik bir engel ısrarını daha da artırdı; ben de artık bir tehlike olmadığını anlayıp derin bir nefes almaya hazırlandıktan sonra kendisi için çok önemli olan o sözü bağışladım ona. Biraz sonra konukların geldiği haber verildi, bir anda çevremde bir kalabalık oluştu.</p>

  <p class="normal">Prevan ertesi sabah gelmek için izin istedi benden. Verdim o izni ama kendimi korumam gerektiğini de kafama koymuştum. Hizmetçi kıza, Prevan gelip gidinceye kadar yatak odamdan ayrılmamasını tembihledim. Konuğumu giyinme odasına aldım. Biliyorsunuz orada olup bitenler yatak odamdan görülür. Rahat rahat konuştuk, ikimizin de dileği aynı olduğundan, az sonra ikimiz de aynı düşünceye vardık. Her şeyden önce o münasebetsiz seyirciyi uzaklaştırmak gerekiyordu, ben de zaten bu noktaya gelmek istiyordum.</p>

  <p class="normal">Ev hayatını anlatmaya başladım ama canımın istediği gibi uydurarak. Bir an bile özgür olamayacağımızı söyledim ve kolayca inandırdım. “Gerçi nasıl oldu bilmem, dün bir süre yalnız kalabildik. Belki gene öyle bir mucize olabilir ama tehlike büyük her şeye rağmen, cesaret edemem, biri gelip salonun kapısını açabilir her an” dedim. Ayrıca o güne kadar bu alışkanlıkların bir zararını görmediğimden ses çıkarmadığımı eklemeyi de unutmadım. “Şimdi artık değiştirmek de olmaz bunları! Adamlarım ne der sonra!” dedim. Prevan üzülmeye, sinirlenmeye başladı ve “Zaten beni sevmiyorsunuz ki!” gibi laflar etmeye kalkıştı. Bu gibi sözler bana ne kadar dokunur, bilirsiniz! Artık beni sonuca yaklaştıracak bir şey yapmaya niyetlenmiştim, gözyaşlarımdan medet umdum. Tam <span class="ideitalik">Ağlıyor musunuz, Zaire</span> sahnesi oldu. Orosmane’ın aşkı yoktu onda ama beni artık etki altına aldığı sanısı, istediği gibi dile düşürmek umudu vardı ve bu da o aşka bedeldi.</p>

  <p class="normal">Bu sahneden sonra bir çare aramaya başladık. Gündüz mümkün olamayacağından, geceyi düşündük ama önümüze aşılmaz kapıcı engeli çıktı. Parayla susturulması işime gelmedi. Prevan küçük bahçe kapısından girme önerisini getirdi. Bunu söyleyeceğini düşünmüştüm zaten. “Orada bir köpek var, gündüz usludur ama geceleri şeytan kesilir” diye uydurdum gene. Benim gerçekten bir çare arar gibi bütün o engellerden sıkılmış numarası yapmam, cesaretlenmesi için yetiyordu. Sonunda en komik yolu önerdi bana ve ben de onayladım bunu.</p>

  <p class="normal">Her şeyden önce uşağı da kendisi kadar güvenilir biriymiş. Doğruydu bu sözü, kendisine ne kadar güvenilirse uşağına da o kadar güvenilebilirdi tabii ki. Ben büyük bir akşam yemeği verecekmişim, o da gelecekmiş yemeğe ama herkesten önce ve tek başına çıkacakmış. Uyanık sırdaşı arabasını çağırıp kapıyı açacakmış ama Prevan arabaya bineceği yerde kaş göz arasında kaçıverecekmiş ve böylece herkes kendisini gitti sanırken o bende kalacakmış ama odama kadar gitmesi zormuş biraz... ben de karşı düşüncelerimi söyledim, bu sefer o da bana bazı örneklerle karşılık verdi. O bulduğu çarede bir fevkaladelik yokmuş ve daha önce de denemişmiş bu yolu, ayrıca tehlikesiz de olduğundan hep bu yolu denermiş.</p>

  <p class="normal">Bu çürütülmesi zor düşüncelere ben de boyun eğmek zorunda kaldım. Saf bir tavırla küçük salonun yanına çıkan gizli bir merdiven bulunduğunu söyledim. Ayrıca anahtarı üstünde bırakacağımı, içeri girmesini, hizmetçilerin çekilmesini beklemesini ve herhangi bir tehlikenin söz konusu olamayacağını da ekledim sözlerime. Kabul ettiğime iyice inandırmak için bir dakika sonra vazgeçtim, sonra ancak her sözümü dinlemesi, uslu uslu oturması koşuluyla kabul ettiğimi, söyledim. Aslında benim istediğim onu aşka doyurmak değil, benim aşkımı göstermekti tabii ki.</p>

  <p class="normal">Nasıl gideceğini de planlamıştık, onu anlatmayı unuttum size: Bahçe kapısından gidebilirmiş ve sabaha kadar bekleyince köpeğin huysuzluk etmesine gerek kalmazmış. O saatte sokaktan kimse geçmezmiş, herkes derin uykuda olurmuş, falan filan... Bu tür anlamsız akıl yürütmelere şaşırıyorsanız, ikimizin de ne halde olduğumuzu unutuyorsunuz demektir. Daha akıllıca ne düşünebilirdik ki? Onun derdi bütün bu olayların herkesin diline düşmesiydi. Ben de kimsenin duymayacağına, öğrenemeyeceğine inanıyordum. Daha ertesi gün buluşmaya karar verdik.</p>

  <p class="normal">Bu arada şu noktaya dikkatinizi çekmek isterim: İşimi ayarladım, bitirdim ancak hiç kimse Prevan’ın sürekli yanımda dolaştığını söyleyebilir mi? Bir akşam, bir dostumun evinde gördüm. Evin hanımına yeni bir oyun için locasını teklif etti, ben de bir yer kabul ettim o locada. Ben o hanımı, tiyatroda, Prevan’ın yanında yemeğe davet ettim. Prevan’ı da davet etmesem ayıp olurdu tabii ki. Kabul etti ve iki gün sonra da teşekkür etmek için uğradı. Borcuydu bu onun. Ertesi sabah gene geldi gerçi ama sabah ziyaretleri artık ziyaret sayılmadığı gibi Prevan’ın tavrını uygunsuz diye niteleyip nitelememek de benim elimde. Kaldı ki ben de kendisine, birbirimize o kadar yakın olmadığımızı hatırlatmak amacıyla bir ziyafet için yazılı davetiye gönderdim. Ben de Annette gibi diyebilirdim: Ama <span class="ideitalik">hepsi bu işte!</span></p>

  <p class="normal">Uğursuz gün gelip çattı nihayet. Namusumu yitirip herkesin gözünde rezil olacağım o gün! Victoire’a gerekli emirleri verdim. O da yerine getirdi bunları aşağıda göreceğiniz gibi.</p>

  <p class="normal">Nihayet akşam oldu. Davetlilerin büyük bölümü gelmişti. Prevan’ın da geldiği haber verildi. Birbirimize çok yakın olmadığımızı göstermek için kendisini karşılarken büyük bir nezaket gösterdim. Madam la Marechale’in evinde tanışmış olduğumuzdan, onun oyun oynadığı masaya oturttum kendisini. O akşamın bütün tahsilatı küçük bir pusula oldu. İhtiyatlı âşık bir yolunu bulup elime tutuşturdu pusulayı, ben de okudum ve alışkanlığım üzere okuduktan sonra da yaktım. Kararlaştırdığımız gibi geleceğini bildiriyordu. Bu esas haberi aşk, mutluluk ve daha bir yığın başka şey içeren birtakım gereksiz laflarla süslemişti... böyle bir kafadan daha ne beklenirdi ki...</p>

  <p class="normal">Geceyarısı oyun bittiğinde ben kısa bir <span class="ideitalik">macédoine<sup class="calibre2"><a href="../Text/tehlikeliilisiler_split_040.html#footnote-1206-29" id="footnote-1206-29-backlink">[29]</a></sup></span>önerdim. Amacım Prevan’ın kimseye fark ettirmeden kaybolmasını kolaylaştırmak, öte yandan da kendisini herkesin fark etmesini sağlamaktı. Kumarcı diye şöhret yapmıştır, fark edilmez mi hiç gittiği? Ayrıca benim yalnız kalmak için acele etmediğimin hatırlanması da işime geliyordu.</p>

  <p class="normal">Oyun tahmin ettiğimden uzun sürdü. Şeytan dürtüklüyordu. Sonunda dayanamayıp kalktım ve küçük salonda kimbilir nasıl bir sabırsızlık içinde bekleyen âşığı biraz avutayım dedim. Az daha kendi kendimi mahvediyordum. Allah’tan yolda aklımı başıma topladım da düşündüm: Ona bir kez teslim olduktan sonra bir daha söz geçirebilir miydim? Tasarılarımı gerçekleştirebilmem için onun akıllı uslu, terbiyeli olması gerekiyordu. Bu mümkün olabilir miydi bir daha? Direndim ve içimdeki arzuyu yendim. Geri döndüm, o bir türlü bitmeyen oyuna yeniden oturdum. Canım da çok sıkılıyordu. Nihayet oyun bitti, herkes dağıldı. Hizmetçileri çağırdım, hemen soyundum ve gönderdim onları.</p>

  <p class="normal">Sırtımda ince bir gecelik, çekingen, ürkek bir yürüyüşle, gidip, beni yenilgiye uğratan âşığa kapıyı açıyorum... Gözünüzde canlandırabiliyor musunuz böyle bir manzarayı, Vikont? Beni gördü ve hemen koştu. Yıldırım düşmüştü sanki. Nasıl anlatsam, bilmem ki? Yenilgiye uğradım, onu durdurmak ve kendimi koruyabilmek için tek bir kelime edemeden yenildim. Tam anlamıyla yenilgiye uğradım. Sonra daha rahat ve ortama daha uygun bir konum almak istedi. Üstündeki süslere sinirlenmeye başladı, o yüzden uzak kalıyormuş benden, benimle savaşırken silahlarımızın eşit olması gerekiyormuş ama benim aşırı utangaç tavrım onun bu isteğini yerine getirmesine izin vermedi. Kaldı ki onu öylesine sevgi ve şefkatle okşuyordum ki zaman bulamadı buna. Başka şeylerle uğraştı.</p>

  <p class="normal">Hakları bir kat daha artmış ve istekleri geri gelmişti. “Beni dinleyin bakayım!” dedim ona. “Şimdiye kadar olanları o Kontes de P***’lerin ikisine de, daha binlerce insana da güzel güzel anlatabilirsiniz ama bu maceranın sonunu nasıl anlatacaksınız? Ben asıl onu merak ediyorum.” Bunları söylerken bütün gücümle çıngırağı salladım. Sıra bendeydi artık, ondan daha çabuk hallettim işimi. O daha ağzını açıp anlamlı bir söz söyleyemeden Victoire yetişti, öteki adamlarımı da çağırdı. Zaten onların hepsini odasında toplamasını söylemiştim ben. O da dediğimi yapmış. Ben de o zaman bir kraliçe tavrı takınarak, “Çıkın Mösyö, bir daha da gözüme gözükmeyin!” dedim. Adamlarım içeri doldu bunun üzerine.</p>

  <p class="normal">Zavallı Prevan çıldırdı, ancak şaka kabul edilecek bu işi bir tuzak sanarak kılıcına sarıldı. İşte bu kötü oldu kendisi için: Bizim uşak gözü kara ve güçlüdür. Tuttuğu gibi yere çaldı onu. İtiraf etmem gerekir ki, korkudan ödüm patlıyordu. Hemen “Durun!” diye bağırdım, Prevan’ı incitmemelerini ama derhal evimden çıkarmalarını emrettim. Dediğimi yaptılar ama aralarında homurdanıp duruyorlardı. <span class="ideitalik">Namuslu hanımlarına</span> böyle saygısızlık edilmesi pek kızdırmıştı onları. Hep birlikte o talihsiz âşığı gürültü patırtı içinde kapıya kadar götürdüler. Benim istediğim de buydu zaten. İçeride yalnızca Victoire kaldı. Bir-likte yatağı düzelttik.</p>

  <p class="normal">Kadın erkek, bütün hizmetkârlarım gene gürültü patırtı içinde yukarı çıktılar. Ben gene o heyecanlı halimle o saatte henüz <span class="ideitalik">hiçbirinin yatmamış olmalarının</span> nedenini sordum. Victoire da bana o akşam iki kız arkadaşını yemeğe çağırmış olduğunu, bu nedenle hep birlikte kendi odasında toplandıklarını söyledi. Bunların hepsini önceden kararlaştırmıştık. Hepsine tek tek teşekkür ettim, gidip yatmalarını, bu arada içlerinden birinin de bana hekimi çağırmasını söyledim. Böyle bir heyecan geçirmenin çok kötü sonuçlar doğurabileceğini, belki de <span class="ideitalik">beni öldürebileceğini</span> düşünüp korkmak hakkımdı kesinlikle. Olup bitenleri süratle herkese duyurmanın bundan daha iyi bir yolu da olamazdı.</p>

  <p class="normal">Bana her zaman bakan hekimim geldi, durumuma çok üzüldü, yalnızca dinlenmem gerektiğini söyleyerek gitti. Ben de Victoire’a sabahleyin erkenden olan biteni konu komşuya anlatmasını söyledim.</p>

  <p class="normal">İşler yolunda gitti. Öyle ki daha öğle olmadan ve bizim evde her taraf aydınlanır aydınlanmaz, komşulardan dindar bir kadının geldiğini gördüm. Kadın o korkunç olayın aslını, nasıl başlayıp, nasıl bittiğini öğrenmek istiyordu. Ben de onunla birlikte günümüzde ahlâk, namus diye bir şey kalmamış diye bir saat boyunca dövünüp durdum. Az sonra Madam la Marecha-le’den bir mektup aldım. Onu da gönderiyorum ilişikte. Saat daha beş olmadan Mösyö de *** de<sup class="calibre2"><a href="../Text/tehlikeliilisiler_split_041.html#footnote-1206-30" id="footnote-1206-30-backlink">[30]</a></sup> geldi, hiç beklemiyordum onu. Alayındaki bir subayın bana böyle bir terbiyesizlik etmiş olması çok üzmüş kendisini, özür dilemeye geliyormuş. Öğle yemeğinde Madam la Marechale’deymiş, orada öğrenmiş. Prevan’ın suç ortağı olarak kendimi hapsetmek gerekeceğini düşündüm ve rahatsız olduğumu söyleyerek eve konuk kabul edilmemesi için emir verdim.</p>

  <p class="normal">Yalnız kalabildiğim için bu kadar uzun bir mektup yazabiliyorum size. Bir mektup da Madam de Volanges’a yazacağım. Kesinlikle herkesin içinde okur, siz de bu işin nasıl anlatılması gerektiğini öğrenirsiniz</p>

  <p class="normal">Az daha unutuyordum: Belleroche çok kızdı. Prevan’la mutlaka dövüşmek istiyor. Zavallı çocuk! Neyse ki onu yatıştıracak kadar vaktim var. Ben de bırakayım artık ve bu kadar yazmaktan yorulan kafamı dinlendireyim biraz. Allahaısmarladık Vikont.</p>

  <p class="normal" p="sagnormal">... <span class="ideitalik">Şatosu, 25 Eylül 17</span>** <span class="ideitalik">akşamı</span></p>

  <h2 class="h2baslik" id="calibre_toc_96">SEKSEN ALTINCI MEKTUP</h2>

  <p class="ortayazi"><span class="idebold">Madam la Maréchale de ***’den Markiz de Merteuil’e</span></p>

  <p class="normal">(Bir önceki mektuba ilişik)</p>

  <p class="normal">Tanrım, Madam, neler işitiyorum? Doğru mu bunlar? Tüylerim diken diken oldu. Kim derdi ki o küçük Prevan böyle terbiyesizlikler yapacak, hem de size karşı! Nelerle karşılaşıyor insan! Evlerimizde de mi rahat edemeyeceğiz? Şu olanlara bakıyorum da yaşlı olduğuma şükrediyorum. Ama öyle bir canavarı eve almanıza biraz da ben neden oldum. Yaşadığım sürece pişmanlık duyacağım bu yüzden. Söylenenler doğruysa eğer, inanın bir daha bizim evden içeri adımını atamaz o. Bütün namuslu insanlar da üzerlerine düşen görevi düşünürlerse, kaparlar kapılarını ona.</p>

  <p class="normal">Sizin çok rahatsız olduğunuzu söylediler, merak ediyorum sağlık durumunuzu. Rica ediyorum iyilik haberlerinizi bildirin bir an önce, sabırsızlıkla bekliyorum. Kendiniz teşrif etmezseniz, hiç değilse yanınızda çalışan kadınlardan birini gönderin. İçimin rahat etmesi için tek bir sözcük bekliyorum sizden. Bu sabah ben gelecektim size ama bizim hekim banyolara ara vermeme izin vermiyor. Öğleden sonra da Versailles’a gitmem gerekiyor, gene yeğenimin işi için.</p>

  <p class="normal">Allahaısmarladık sevgili Madam. İçten dostluğuma ebediyen inanmanızı isterim.</p>

  <p class="normal" p="sagnormal"><span class="ideitalik">Paris, 25 Eylül 17</span>**</p>

  <h2 class="h2baslik" id="calibre_toc_97">SEKSEN YEDİNCİ MEKTUP</h2>

  <p class="ortayazi"><span class="idebold">Markiz de Merteuil’den Madam de Volanges’a</span></p>

  <p class="normal">Bu mektubu yatağımdan yazıyorum size sevgili Madam. Çok kötü, hiç akla gelmeyecek bir olay beni ansızın o kadar üzdü ki hasta oldum. Benim bu işte en küçük bir kusurum yok ama namuslu bir kadın için herkesin dikkatini çekmek her zaman dayanılmaz bir şeydir. Başıma böyle bir felaket gelmemesi için her şeyimi feda edebilirdim. Henüz karar vermiş değilim ama bu iş unutuluncaya kadar köye gitsem daha iyi olur belki. Başıma gelenleri size de anlatayım:</p>

  <p class="normal">Madam la Marechale de ***’de, Mösyö de Prevan diye biriyle tanıştım. Adını duymuşsunuzdur, ben de yalnızca adını duymuştum zaten. Kendisini o evde tanıyınca aklı başında, terbiyeli biri sandım. Bayağı yakışıklı, sözü sohbeti yerinde biri gibi geldi bana. Herkes <span class="ideitalik">lansquenet</span> oynamaya başladı. Beni sıkar oyun. Tesadüfen *** Piskoposu’yla Mösyö de Prevan arasında kadın olarak yalnızca ben kaldım. Yemek zamanına kadar sohbet ettik üçümüz. Yemekte yeni bir tiyatro oyunundan söz açıldı ve Mösyö de Prevan da locasını Madam la Marechale’e teklif etti, kabul etti o da. Bana da bir yer verilmesi kararlaştırıldı locada. Geçen pazartesi günü Comédie Française’deydi bu oyun. Tiyatro çıkışı Madam la Marechale akşam yemeğine bize geleceğinden, o beyi de davet ettim, kabul etti ve geldi. Daha ertesi günü de bir nezaket ziyareti yaptı. Havadan sudan konuştuk, önemli bir şey olmadı. Ertesi gün sabahleyin geldi. Pek uygun bulmadım bunu ama bu düşüncemi kendisini soğuk karşılayarak belli edeceğime, aramızda sandığı gibi yakın bir dostluk olmadığını kibarca hatırlatmanın daha doğru olacağını düşündüm. Bu amaçla ona hemen o gün çok sade, resmi bir üslupla kaleme alınmış bir pusula göndererek önceki akşam verdiğim yemeğe davet ettim. Bütün gece belki dört sözcük bile söylemedim kendisine. Oyunu biter bitmez de gitti zaten. Gördüğünüz gibi buraya kadar bir serüveni andıran, bir serüvene giden hiçbir şey yok. Oyunlar bitince, <span class="ideitalik">macédoine’a</span> geçtik, bu da ikiye kadar sürdü. Sonunda yattım.</p>

  <p class="normal">Hizmetçilerim çekileli en azından yarım saat olmuştu, bir türlü gözüme uyku girmiyor, sıkılıyordum. Birden bir ses işittim. Büyük bir korkuyla cibinliği açtım, odamın yanındaki küçük salondan bir adamın geldiğini gördüm. Bağırmışım, kandil ışığında baktım ve tanıdım geleni: Mösyö de Prevan dedikleri o adam... akıl almaz bir cüretle telaş etmememi, gelişinin nedenini anlatacağını söyledi, gürültü etmememi rica etti. Bunları söylerken bir yandan da bir mum yaktı. O kadar korkmuştum ki, sesim çıkmıyordu. Hele onun o rahat ve aldırmaz halini gördükçe büsbütün kaskatı kesiliyordum. Ama ağzından çıkan ilk sözleri duyar duymaz, gizemli bir hava vermek istediği şeyin ne olduğunu anlayıverdim. Tahmin edebileceğiniz gibi verebileceğim tek cevap çıngırağı çalmaktı ve ben de onu yaptım.</p>

  <p class="normal">Çok şanslıymışım ki bütün hizmetkârlar ayaktaymış o saatte, içlerinden birinin odasında oturuyorlarmış. Benim odama bakan kadın telaşlı konuşmalar yaptığımı duyunca korkmuş, hepsini çağırmış. Nasıl bir rezalet çıkmış olabileceğini tahmin ediyorsunuzdur. Hizmetkârların gözlerini öfke bürüdü ve bir an geldi benim uşak az daha öldürüyordu Prevan’ı. İtiraf edeyim ki, böyle bir kuvvet tarafından korunduğumu görmek çok hoşuma gitti o sırada ama şimdi düşünüyorum da keşke yalnızca odama bakan kız gelseydi diyorum. O da yeterdi, iş bu kadar yayılmaz, ben de üzülmezdim.</p>

  <p class="normal">Bu gürültü patırtı komşuları uyandırdı. Hizmetkârların ağzı durmaz tabii ki, anlatmışlar her şeyi. Dünden beri Paris’te bu olaydan başka bir şey konuşulmuyor. Mösyö de Prevan alay komutanının emriyle hapsedilmiş. Komutan özür dilemek için eve gelme nezaketini de gösterdi. Bu hapis olayı dedikoduları daha da artıracak ama engel olamadım bir türlü. Kentten ve saraydan olayı öğrenmeye gelen çok kişi oldu ama içeri almadım kimseyi, adlarını yazıp döndüler. Görüştüğüm birkaç kişinin söylediğine göre herkes benim tarafımı tutuyormuş, Mösyö de Prevan’a çok kızıyorlarmış. Ne kadar kızsalar hak ediyor ama bu galeyan benim başıma gelen çirkin olayı örtemiyor.</p>

  <p class="normal">Hem o adamın da dostları vardır elbette ve kesinlikle kötü insanlardır bunlar. Şimdi benim için, beni kötülemek için neler uydururlar kim bilir? Aman Allah’ım! Genç kadın olmak ne zormuş! Kendine dikkat edip, dedikodulara sebebiyet vermemek yetmiyor, iftiraların da önüne geçmek şart.</p>

  <p class="normal">Söyleyin bana lütfen, benim yerimde siz olsaydınız, ne yapardınız? Ne yapabilirsiniz? Düşüncelerinizi söyleyin. Ben şimdiye kadar en güzel tesellileri, en doğru öğütleri hep sizden aldım ve en çok sizin öğütlerinize değer veririm.</p>

  <p class="normal">Allahaısmarladık, çok sevgili ve çok iyi dostum. Beni size ebediyen bağlayan duyguları bilirsiniz. Güzel kızınızı öpüyorum.</p>

  <p class="normal" p="sagnormal"><span class="ideitalik">Paris, 26 Eylül 17</span>**</p>
</body>
</html>
