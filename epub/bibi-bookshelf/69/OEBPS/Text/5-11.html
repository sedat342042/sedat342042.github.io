<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5-11.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x5-11.html" xml:lang="en-GB">
    <div class="Basic-Text-Frame-1">
      <p class="anabaslik" id="toc_marker-12"><span class="anabaslik" style="font-size:1em;" xml:lang="tr-TR">Dava</span><span class="anabaslik" style="font-size:1em;" xml:lang="tr-TR">. Bir polisiye komedi</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="arayazi para-style-override-11"><span class="alinti" style="font-size:1em;" xml:lang="tr-TR">Biri Josef K.’ya iftira etmiş olmalıydı; çünkü kötü bir şey yapmamış olmasına karşın bir sabah tutuklandı. Odayı ona kiralayan Bayan Grubach’ın aşçısı olan ve sabahları saat sekize doğru K.’ya kahvaltısını getiren kadın o gün gelmedi. Bu daha önce hiç olmamıştı.</span></p>

      <p class="paragraf"></p>

      <p class="paragraf"><span class="regular-metin">Romanın daha ilk üç cümlesini okumuş olmamıza rağmen, saçımızı başımızı yolsak yeridir: Josef K.’yı suçlayan kimdir? Uğradığı iftira karşısında kendisini savunabilecek midir? Kahvaltısı daha sonra gelecek midir? Henüz aydınlanmamış olan birçok şey romanın devamında açıklığa kavuşacak mıdır? Olaylar Josef K.’nın lehine mi gelişecektir, aleyhine mi? Ve elbette, K. neyle suçlanmaktadır?</span></p>

      <p class="paragraf"><span class="regular-metin">Bir polisiye için gerekli olan ne varsa mevcuttur. Ana karakter: sorumluluk sahibi banka memuru Josef K. otuzuncu yaş gününün sabahında başına geleceklerden habersiz uyanır ve ev sahibesi Bayan Grubach’ın emrinde çalışan kadının kahvaltısını yatağına getirmesini bekler. Ne var ki kahvaltısını getiren olmaz. Bunun yerine odasına hiç tanımadığı bir adam girer. “Siz kimsiniz?” diye sorar Josef K., ancak cevap alamaz. Yan odadan gelen “hafif bir gülme”yi duyar sonra. K. önce kaçmak ister. Sonra biraz daha düşünüp gemileri yakmadan önce olup biteni anlamak gerektiğine kanaat getirir. “Bitişik odadakilerin kim olduklarını (...) görmek istiyorum” der. Ancak bunun hemen ardından “(b)unları yüksek sesle söylememesi gerektiğini, çünkü böyle yapmakla yabancının onu gözetim altında tutma hakkını bir ölçüde tanıdığını”</span> <span class="regular-metin">düşünür. Yan odada üç adam onu beklemektedir.</span></p>

      <p class="arayazi"><span class="alinti" style="font-size:1em;" xml:lang="tr-TR">“Hayır” dedi pencerenin yanındaki adam, kitabı küçük bir masanın üstüne fırlattı ve ayağa kalktı. “Gidemezsiniz. Çünkü tutuklusunuz.”</span></p>

      <p class="paragraf"></p>

      <p class="paragraf"><span class="regular-metin">Siyah takım elbiseler giymiş olan beyler tutuklanma sebebi hakkında doğal olarak en ufak bir malumat vermezler. K.’ya zorlayıcı bir tavırla tekrar odasına gitmesini ve üzerine bir şeyler giyip amirlerini beklemesini söylerler. Diğer taraftan K.’yı sakinleştirerek, tutuklamanın kendisini daha fazla mağdur etmeyeceğini ileri sürerler. K. şaşkına döner, onunla birlikte okur da. Bu nasıl bir tutuklamadır ki “(n)ormal yaşamını sürdürmekten alıkonmayacaktır”?</span></p>

      <p class="paragraf"><span class="regular-metin">Belki de bankadaki arkadaşlarının bir şakasıdır. Gerçi onlarla pek anlaşamıyordur, ama ne de olsa bugün onun yaş günüdür. “(E)ğer ortada bir komedi varsa, K. da rol almak istiyordu.” Peki, ya tüm bunlar bir şakadan ibaret değilse?</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Henüz özgürdü. “İzninizle”, deyip nöbetçilerin arasından hızla geçerek odasına gitti. Hemen yazı masasının çekmecelerini açtı, her şey büyük bir düzen içerisinde, yerli yerindeydi, ama asıl aradıklarını, yani kimlik belgelerini heyecandan ilk anda bulamadı. Sonunda bisiklet ehliyetini buldu ve bununla nöbetçilere gitmeye davrandı, ancak hemen ardından bu belgeyi yetersiz buldu ve doğum belgesini bulana kadar aramayı sürdürdü.</span></p>

      <p class="paragraf"></p>

      <p class="paragraf"><span class="regular-metin">Ancak bu pek işe yaramaz. Takım elbise giymiş olan beyler bunu çocukça, hatta son derece çocukça bulurlar:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Bir çocuktan da beter davranıyorsunuz. Nedir istediğiniz? Bizimle, yani nöbetçilerle kimlik belgeleri ve tutuklama emri konusunda tartışarak büyük davanızın, o kahrolası davanızın sonuçlanmasını çabuklaştırmak mı?</span></p>

      <p class="paragraf"></p>

      <p class="paragraf"><span class="regular-metin">Soru sorma hakkını da elinden alacak değillerdir ya, yoksa? K. bir hukuk devletinde yaşamaktadır. Öyleyse şüphelerini dile getirebilmelidir, öyle de yapar, ancak gözden kaçırdığı bir şey vardır; bilgisizlik insanın ceza almasına engel değildir. “Ben bu yasayı bilmiyorum” der K. ve “Bu sizin için daha da kötü (...). Yasayı elbet duyumsayacaksınız” yanıtını alır.</span></p>

      <p class="paragraf"><span class="regular-metin">K. durup düşünür, eğer bu bir şaka değilse ve soru sormak da cesurca davranmakla aynı kapıya çıkıyorsa, o zaman belki de olabildiğince sakin davranırsa bu lanet süreç geçip gidecektir.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">K. kendini yatağa attı ve akşamdan kahvaltı için ayırmış olduğu güzel bir elmayı komodinin üstünden aldı. (...) Kendini iyi hissediyordu, güvenini de yitirmemişti; gerçi bugün öğlene kadar bankadaki görevinin başında olamayacaktı, ama orada küçümsenmeyecek bir mevkide olduğundan, bunu bağışlatması kolaydı.</span></p>

      <p class="paragraf"></p>

      <p class="paragraf"><span class="regular-metin">Bugün bir Avrupalının elmayı eline aldığında onu günahtan bağımsız bir biçimde, sadece bir meyve olarak algılaması neredeyse imkânsızdır. Hatırlarsanız, “Dönüşüm” öyküsünde de Gregor Samsa’nın sırtına bir elma saplanmış ve bu elma onu ölüme sürüklemişti. Öyleyse K. da sandığımız kadar masum olmayabilir mi? Yenen elma elimize geçen ilk ipucudur. Öyleyse daha romanın başında K.’nın suçsuz olduğunu iddia etme cüretini gösteren kimdir?</span></p>

      <p class="paragraf"><span class="regular-metin">Zapta geçsin: Banka memuru Josef K. o sabah da her sabahki gibi iyi giyimli hizmetçinin getireceği kahvaltıyı bekler, ancak hizmetçi yerine “yolculuk giysisi”ni andıran siyah takım elbiseli bir yabancı belirir yatağının başında ve sanki bu durum son derece normalmiş gibi davranır. Bir yandan açlığıyla baş etmeye çalışan Josef K. ise, başına hiç gelmemesi gereken bu durumu yaşadığı için öfkeden deliye dönse de, odasına giren yabancıyı yakasından tutup dışarıya atmak bir yana, içine düştüğü durumu kaldıramadığı için ciddi ciddi intiharı düşünür:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">K. en azından nöbetçilerin yerine düşündüğünde, onu odasına sokup yalnız bırakmış olmalarına şaşıyordu, çünkü burada kendini öldürebilmesi için bir sürü olanak vardı. Ama aynı zamanda da, bu kez kendi açısından düşündüğünde, böyle bir şey yapmak için nasıl bir nedeni bulunabileceğini soruyordu. İki adam yan odada oturdukları ve kahvaltısına el koydukları için mi? Kendini öldürmek öylesine anlamsız olurdu ki, K. böyle bir şeyi isteseydi bile, anlamsızlığından ötürü yapamazdı.</span></p>

      <p class="paragraf"></p>

      <p class="paragraf"><span class="regular-metin">Burada ikinci bir ipucu söz konusudur: Eğer K. masum olduğuna inanıyorsa neden kendini öldürmek istesin ki? K.’nın da belirttiği gibi bu gerçekten de çok saçmadır. Öyleyse K.’yı korkutan nedir? K. intihar etmekten vazgeçer ve kendini konyağa vurur. Ona bakabilirsiniz. Göreceğiniz şudur:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">(İ)çinde iyi cins bir konyak bulundurduğu küçük bir gömme dolaba gitti, kahvaltı yerine geçsin diye küçük bir kadeh içti, bir ikincisini de biraz cesaretlenmek için doldurdu (...).</span></p>

      <p class="paragraf"></p>

      <p class="paragraf"><span class="regular-metin">Cesarete gerçekten ihtiyaç duyacağına şüphe yoktur, çünkü etrafında tuhaf şeyler dönmektedir. İki nöbetçi K.’yı yan odaya götürür. Burada onları gözetmen beklemektedir. Artık neler olup bittiğini öğrenmenin vakti geldi, değil mi?</span></p>

      <p class="paragraf"><span class="regular-metin">Elbette hayır. Ortada herkesin dahil olduğu böylesi bir kumpas varsa, hiç şüphesiz olayın öyle çarçabuk çözülmesini bekleyemeyiz. Gözetmen de K.’ya tutukluluk sebebi konusunda en ufak bir bilgi veremez, sadece hakkında tutuklama emri bulunduğunu söyler:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Ayrıca size davalı olduğunuzu da söyleyemem, daha doğrusu, davalı olup olmadığınızı bilmiyorum. Tutuklandınız, bu doğru, ama bundan fazlasını bilmiyorum.</span></p>

      <p class="paragraf"></p>

      <p class="paragraf"><span class="regular-metin">K.’nın neyle suçlandığı aslında pek de önemli değildir, çünkü burada söz konusu olan “yüksek makamlar”ın hata yapması mümkün değildir. Bu yüksek makam “halkın içine karışıp suç aramaz, yasada dendiği gibi, suç onu kendisine çeker, o zaman ilgili makam da biz nöbetçileri göndermek zorunda kalır.”</span></p>

      <p class="paragraf"><span class="regular-metin">K.’yı sorgulamak üzere götürdükleri oda, tesadüfe bakın ki, Bayan Bürstner (Fräulein Bürstner yani “F.B.”) isminde bir sekretere aittir. Burası hoş bir mekândır, temiz ve derli topludur, duvar dekoratif fotoğraflarla süslenmiştir, “(a)çık pencerenin mandalında beyaz bir bluz” asılıdır. Kim bilir belki de bu bluz, Felice Bauer’in Kafka’yla tanıştığı akşam üstünde bulunan o beyaz bluzdur. Ve eğer öyleyse belki de bahsedilen “mahkeme”nin Grete Bloch ve Felice Bauer’in Askanischer Hof’ta Kafka’yı yargılamak üzere kurdukları “mahkeme”yle bir bağlantısı vardır. Yoksa Bayan Bürstner’in Montag (Pazartesi) isminde bir hanım arkadaşının bulunması ve Grete Bloch’un bir pazartesi günü doğmuş olması da sadece bir tesadüften mi ibarettir?</span></p>

      <p class="paragraf"><span class="regular-metin">Biz bunlara kafa yorarken nöbetçiler de şefle birlikte K.’ya veda edip oradan ayrılırlar. Belki “mahkûm olmak” sözcüğünün barındırdığı çift anlamlılık çözümün küçük de olsa bir parçasını oluşturuyordur? Gregor Samsa’nın “suç”u, nasıl ki yatağında “uyuşuk uyuşuk” yatıp durmasıyla ilişkiliyse, Josef K. için tek başına durduğu bu saygın konuma “mahkûm olması”, yerleşmiş bulunduğu bu pozisyonda mıhlanmış gibi durması bir sorun teşkil etmektedir. Anlaşılan o ki “yolculuk giysisi”ni andıran kıyafetler giymiş ve ellerinde valiz taşıyan yabancı adamların, henüz kendisi için her şey eskisi gibi devam etse bile, yoğun bir korku uyandırmasının nedeni budur.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">(B)eni yanlış anladınız. Tutuklandınız hiç kuşkusuz, ama bu, uğraşınızı engellemeyecek. Normal yaşamınızı sürdürmekten de alıkonmayacaksınız.</span></p>

      <p class="paragraf"></p>

      <p class="paragraf"><span class="regular-metin">Böceğe dönüşmenin Gregor Samsa’nın hayatına getirdiği köklü değişimi düşünecek olursak, aradaki farkı çok daha iyi kavrarız. “Dönüşüm”de “süreç”</span><span class="dipnot-numarasi-kafka"><a class="footnote-link" href="#footnote-225-28" id="footnote-225-28-backlink">28</a></span> <span class="regular-metin">kahramanın mesleğini icra edememesiyle birlikte işlemeye başlarken, Kafka buradaki yeni “süreç/dava”nın öyle büyük etkileri olmadığını özellikle vurgular. Tek etkisi olacaktır. Bu yeni durumun yaratacağı etki Gregor’un yaşadığıyla benzerlik gösterir. K. için artık mahremiyet diye bir şey kalmaz. “Dönüşüm”deki gibi</span> <span class="italik">Dava</span><span class="regular-metin">’da da daha önce yalnızlık ve yalıtılmışlığın olduğu yerde birdenbire seyirciler belirir. “Orada da böyle izleyiciler var” diye bağırır K.</span></p>

      <p class="paragraf"><span class="regular-metin">İstemese de, farkında bile olmaksızın mahkemeye itaat eder. Daha önce kıyafetini seçerken ondan itaat etmesi istenmiştir; K.’ya kıyafet konusunda nöbetçilerin tavsiyelerine uyması öğütlenir. Bu kadarla da kalmaz. Nöbetçilerden bazılarının K.’nın bankada birlikte çalıştığı arkadaşları olduğu anlaşılır, telaşlanan K. başlangıçta onları tanıyamamıştır:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Hâlâ fotoğrafların önündeki grup olarak anımsadığı bu silik kişilikli, kansız ve cansız görünümlü üç genç, gerçekten de onunla aynı bankada çalışan memurlardı, ama meslektaşları değillerdi; onları meslektaşları diye nitelendirmek aşırıydı ve gözetmenin bilgi dağarcığındaki eksikliği gösteriyordu; fakat bankanın alt düzeydeki memurları oldukları doğruydu. Bu noktayı nasıl gözünden kaçırabilmişti K.?</span></p>

      <p class="paragraf"></p>

      <p class="paragraf"><span class="regular-metin">K. duruma uyanır. Bakalım bankadaki arkadaşlarım tezgâhladıkları bu tutuklama oyununu daha ne kadar sürdürecekler, der kendi kendine. Belki de hiç vakit kaybetmeden şaka yaptıklarını açıklarlar, diye geçirir sonra da aklından. Ne var ki bu beklentilerinden hiçbiri gerçekleşmez. Yaş günü son derece sakin geçer, her zamanki gibi çalışmasını sürdürür ve arkadaşlardan gelen kutlamaları kabul eder.</span></p>

      <p class="paragraf"><span class="regular-metin">Başka zaman olsa K., her zaman yaptığı gibi müdavimi olduğu lokantada akşam yemeğini yedikten sonra o günün şerefine “geceleri sabahın ilk saatlerine değin bir içkievinde çalışan, gündüzleri ise konuklarını yalnızca yatakta ağırlayan” Elsa adında bir kıza uğrardı. Ancak başına gelen olaylardan şaşkına döndüğü için, o gün bir an önce eve gidip, ev sahibesinin yanında olmak için acele eder. Şanslıdır. Kiracılarına anne gibi ihtimam gösteren Bayan Grubach her şeyi yeniden düzene sokmuştur. K.’nın odasında da her şey yine yerli yerine konmuştur, K. için hazırlanan kahvaltıyı afiyetle yiyen o iki nöbetçiden kalan bulaşıklar bile yoktur ortada:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Kadın eli sessiz sedasız pek çok iş görebiliyor, diye düşündü, kendisine kalsa tabakları fincanları belki oracıkta tuzla buz eder, içeri taşımayı beceremezdi.</span></p>

      <p class="paragraf"></p>

      <p class="paragraf"><span class="regular-metin">K. daha baştan kendisi için bir yardımcı, daha doğrusu yardımcı kadın aramaya başlar. Bundan böyle kaderini, bilinçli olarak ve pek de art niyet gütmeksizin kadınların ellerine bırakacaktır. Klasik polisiyelerde de bu tip şeylere sıkça rastlanır, ancak o romanlardaki kadınlar buradaki ev sahibesi kadar anaç tipler olmazlar, genellikle genç ve sarışındırlar. Bu nedenle biz de K.’nın sabah yaşanan tatsız olaylar dolayısıyla özür dilemek üzere Bayan Bürstner’le yapacağı konuşmayı sabırsızlıkla bekleriz. Bu, beklentilerimizin de ötesinde bir karşılaşma olur: Kızılımsı saçlı genç kadın K.’ya bir hayli yakın davranır, koltukta yayılarak oturmaktadır ve bu durum K.’yı iyiden iyiye terletmeye başlamıştır. Bayan Bürstner ona gelecek ay avukatlık bürosunda sekreterlik yapmaya başlayacağını söyler. Elbette K.’ya dava konusunda yardımcı olacaktır, “neden olmasın?”dır ki.</span></p>

      <p class="paragraf"><span class="regular-metin">Her şeyin bu kadar yolunda gitmesi olağanüstü bir durumdur. Ve (</span><span class="italik">Amerika</span><span class="regular-metin">’da olduğu gibi) yine talihsiz bir olay gerçekleşir: K., Bayan Bürstner’in odasındayken, Bayan Grubach’ın yüzbaşı olan yeğeni onu yakalar. Aralarında bir şey geçmediyse de K. suçu üstlenmeye kararlıdır, hatta dışarıdakilere Bayan Bürstner’e “saldırdığını” söyleyecektir. Ancak Bayan Bürstner kendi odasının sorumluluğunun tamamen kendisine ait olduğunu, bu nedenle de kimsenin ona hesap soramayacağını belirtir ve nihayet beklenen olur: öpüşürler.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Geliyorum” diye karşılık verdi K., koştu, Bayan Bürstner’i yakaladı, önce dudaklarını, ardından da, susamış bir hayvanın sonunda vardığı pınarın her yanına dilini daldırışı gibi, bütün yüzünü öptü. Sonra boynundan, gırtlağının bulunduğu yerden de öptü ve dudaklarını oradan uzun süre ayırmadı.</span></p>

      <p class="paragraf"></p>

      <p class="paragraf"><span class="regular-metin">Büyük başarı. Küçük bir vampir gibi kızı öpen K., Bayan Bürstner’in saygınlığına gölge düşürmek pahasına kazandığı bu başarıdan dolayı en ufak bir hoşnutsuzluk hissetmemektedir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Kısa süre sonra K. yatağına girmişti. Hemen uyudu, uyumazdan önce daha bir süre davranışlarını düşündü, bu konuda memnundu, ama daha çok memnun olmadığına şaşıyordu; yüzbaşı yüzünden Bayan Bürstner için ciddi olarak kaygı duyuyordu.</span></p>

      <p class="paragraf"></p>

      <p class="paragraf"><span class="regular-metin">O hafta pazar günü, son derece nüfuzlu biri olmasına rağmen o güne dek pek anlaşamadığı müdür yardımcısı, K.’yı kotrasında düzenleyeceği partiye davet eder. Ama K., davanın mümkün olduğunca çabuk çözümlenmesi için mahkemeye gitmek zorundadır: “Ertesi pazar, olayıyla ilgili küçük bir soruşturma yapılacağı, K.’ya telefonla bildirilmişti.” Bu nedenle K. müdür yardımcısının davetini geri çevirir –böylece gözetmenin, tutuklamanın K.’nın yaşamını dilediği gibi sürdürmesine engel teşkil etmeyeceği yönündeki ifadesinin gerçeği yansıtmadığı da açığa çıkmış olur– ve pazar sabahı mahkemenin görüleceği Julius Caddesi’nin yolunu tutar. Burası şehrin kenar mahallelerinden biridir ve K.’yı orada da geniş bir izleyici kitlesi beklemektedir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Şimdi, yani pazar sabahı, bütün pencereler doluydu, gömleklerinin kollarını sıvamış erkekler, pencereye dayanmış sigara içiyorlar ya da küçük çocukları dikkatle ve sevecenlikle pencerelerin kenarında tutuyorlardı. Başka pencereler yatak çarşaflarıyla doluydu; bunların üzerinde saçları karmakarışık bir kadın başı kimi zaman şöyle bir gözüküveriyordu. İnsanlar, sokağın iki yanından birbirlerine sesleniyorlardı ve tam o sırada böyle bir sesleniş, K.’nın geçtiği yerde, yukarılarda gülüşmelere yol açmıştı. (...) Başını kaldırmış, mallarını pencerelere seslenerek öven, K. gibi dikkatsiz olan bir yemiş satıcısı, arabasıyla K.’yı neredeyse yere devirecekti. O sırada, asıl hizmet yıllarını kentin daha seçkin semtlerinde tamamlamış olan bir gramofon, avaz avaz</span><span class="dipnot-numarasi-kafka" style="font-size:0.73em;"><a class="footnote-link" href="#footnote-225-29" id="footnote-225-29-backlink">29</a></span> <span class="alinti" style="font-size:1em;" xml:lang="tr-TR">çalmaya başladı.</span></p>

      <p class="paragraf"></p>

      <p class="paragraf"><span class="regular-metin">K.’nın karşılaştığı bu tablonun, sadece bankadaki çalışma ortamıyla değil, kotra gezisinde onu bekleyen çevreyle de en ufak bir benzerliği yoktur. Burada yaşam tüm canlılığıyla sürüp gitmektedir. Kahkahalar, şefkat, gömlek kolluğu takarak çalışan erkekler vardır. Demek K. bu insanların önünde yargılanacaktır. Ancak burası onun için gerçekten de tehlikelidir. İntiharın eşiğinden dönen K., bu kez de meyve satan (ki bu meyve büyük olasılıkla elmadır) bir seyyar satıcı tarafından ezilmekten kıl payı kurtulur. Kurtulur kurtulmaz da avaz avaz/öldürücü bir müzik başlar.</span></p>

      <p class="paragraf"><span class="regular-metin">Çocuk seslerinin, çamaşır yıkayan kadınların ve hastaların arasından geçen K. sonunda yıkık dökük bir apartman kompleksinin</span><span class="dipnot-numarasi-kafka"><a class="footnote-link" href="#footnote-225-30" id="footnote-225-30-backlink">30</a></span> <span class="regular-metin">tavan arasında bulunan mahkeme salonuna kadar gelir. Burası iki pencereli bir odadır, çok değişik insanların doldurduğu balkon ise tıklım tıklım doludur. K. toplumsal üstünlüğünü, daha doğrusu “konumunu” açıkça ortaya koymamak için kendini zor tutar:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">K.’nın bankada, bir bekleme odası da bulunan büyük bir odası varken ve bu odanın kocaman penceresinden baktığında, aşağıda kentin kalabalık alanını görebilirken, tavan arasında oturan yargıcın durumu pek hoş sayılmazdı.</span></p>

      <p class="paragraf"></p>

      <p class="paragraf"><span class="regular-metin">K’nın, yaşam diye nitelenebilecek her şeye yukarıdan baktığını söylemeye dilimiz varmıyor. K. yaşamla temasa geçmez, insanların yatırımlarının yönetildiği merkezde, bankada oturur. Yaşamla arasında camdan bir duvar bulunmaktadır.</span></p>

      <p class="paragraf"><span class="regular-metin">Duruşma başlar. Nihayet meselenin ne olduğunu öğrenme vakti gelmiştir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Peki” dedi sorgu yargıcı; defteri biraz karıştırdıktan sonra, saptama yaparcasına bir ses tonuyla K.’ya döndü: “Badanacı mısınız?” “Hayır” dedi K., “büyük bir bankada birinci şefim.” Bu yanıtı aşağıdan, sağ yandaki gruptan gelen bir gülme izledi; gülüşleri öylesine içtendi ki, K. da kendini tutamayarak onlara katıldı.</span></p>

      <p class="paragraf"></p>

      <p class="paragraf"><span class="regular-metin">Başlangıçta kulağa gelen gülüşler, burada içten kahkahalara dönüşmüştür. Öyleyse bu bir komedi midir? Bir tür yanlışlıklar komedisi olduğu şimdi mi anlaşılacaktır? K.’nın artık gülerken gözlerinden gelen yaşı silip, bir açıklama yapmasının zamanı gelmiştir.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Bir badanacı olup olmadığım yolundaki sorunuz, sayın sorgu yargıcı –aslına bakarsanız, sormuş da değilsiniz, yüzüme karşı öyle olduğumu söylediniz–, hakkımda yürütülen soruşturmanın bütünü açısından belirleyici nitelikte. Şimdi karşı çıkarak, bunun bir soruşturma olmadığını söyleyebilirsiniz, çok haklısınız; çünkü yapılan ancak ben öyle kabul ettiğim takdirde bir soruşturma olabilir. Ama ben, şu an için yapılanı da bir soruşturma olarak tanıyorum, bir ölçüde acıma duyduğum için.”</span></p>

      <p class="paragraf"></p>

      <p class="paragraf"><span class="regular-metin">Tamam da, K.’nın asıl söylemek istediği bunlar değildir ki! Onun tek derdi yaşanan bu saçmalığın ne kadar gülünç olduğunu ortaya koymak, bu “örgüt”ün tepeden tırnağa nasıl da kokuşmuş olduğunu ifade etmektir. Öyleyse bu, davayı kabul ettiği anlamına mı gelmektedir? Kabul etmesinin ardında gerçekten de acıma duygusu mu yatmaktadır? Bu aşamada, sorgu yargıcının (içinde müstehcen resimler bulunan) defterini kaldırıp salladıktan sonra paçavra gibi masasına fırlatması da bir işe yaramaz artık. K. seyircilere döner ve savunma konuşmasını yapmaya başlar:</span></p>

      <p class="arayazi"><span class="alinti" style="font-size:1em;" xml:lang="tr-TR">“(...) Benim tek istediğim, herkesin gözleri önündeki bir uygunsuzluğun yine herkesin önünde tartışılması. Bakın anlatayım: Bundan yaklaşık on gün kadar önce tutuklandım, tutuklanma olgusunun kendisine yalnızca gülüp geçiyorum, ama şimdi konumuz bu değil. Sabahın köründe yatağımda baskına uğradım, belki de –sorgu yargıcının söylediklerine bakılırsa, böyle bir şey olasılıkdışı değil–, evet, belki de gelenlere, yine benim gibi suçsuz olan herhangi bir badanacıyı tutuklama emri verilmişti, fakat beni seçtiler. Yandaki oda, nezaket nedir bilmeyen iki nöbetçi tarafından işgal edilmişti. Tehlikeli bir haydut olsaydım eğer, bundan daha iyi önlem alınamazdı. Ayrıca bu nöbetçiler, ahlaken düşük insanlardı, gevezelikleriyle beni bunalttılar, rüşvet istediler, türlü bahanelerle çamaşır ve giysi koparmaya kalkıştılar, kahvaltımı gözümün önünde utanmazca midelerine indirdikten sonra, sözde kahvaltı getirmek için para istediler.”</span></p>

      <p class="paragraf"></p>

      <p class="paragraf"><span class="regular-metin">İşte daha şimdiden davaların en ünlüsü ve sanıkların en masumuyla karşı karşıyayız. Bu savunmaya bakılırsa K., marangozun oğlu İsa kadar masumdur. Belki zamanında onu da tutuklamak istemişlerdir. Yaşadıkları tıpkı o iki azılı suçlu arasından hırsız gibi çekip alındıktan sonra çarmıha gerilen İsa’nın başına gelenler gibidir. Rüşvetçi Yahuda tarafından para uğruna ihanete uğrayan, kıyafetleri için birbiriyle pazarlığa oturan nöbetçiler eşliğinde ilerlerken arsız bir topluluğun ıslıkları ve aşağılamalarına maruz kalan İsa’dan ne farkı vardır?</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Ya!” diye bağırdı K., ellerini havaya kaldırarak; ansızın bilincine vardığı gerçek yüzünden kabına sığamaz olmuştu. – “Gördüğüm kadarıyla sizler, hepiniz memursunuz, karşı çıktığım o yozlaşmış çete, sizlersiniz, birer dinleyici ve hafiye olarak buraya doluştunuz, sözde taraflar oluşturdunuz, taraflardan biri beni sınamak için alkışladı; öğrenmek istediğiniz, suçsuz insanların nasıl baştan çıkarılacağıydı.” (...) K., yine kapıya bakarak güldü. “Aşağılık herifler sizi!” diye bağırdı. “Bütün sorgularınız sizin olsun!”</span></p>

      <p class="paragraf"><span class="regular-metin">K. bu davranışının davanın gidişi üzerindeki etkilerini düşünmeksizin, bütün sorguları onlara bırakır:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">K. ondan sonraki bir hafta boyunca her gün yeni bir haber bekledi, sorgulamadan feragat edişinin ciddiye alınmış olabileceğine bir türlü inanamıyordu (...).</span></p>

      <p class="paragraf"></p>

      <p class="paragraf"><span class="regular-metin">Ertesi hafta pazar günü yine aynı saatte mahkemenin görüldüğü adrese gider. Ancak mahkeme odası bomboştur. Mübaşirin mahkeme çalışanlarına fahişelik eden isimsiz karısı K.’ya yardım etmek ister. K. önce kadının teklifini reddeder, sonra fikrini değiştirir, sonuçta kadın eli her derde devadır. Ayrıca K. kadını çekici de bulmaktadır:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Kadın, ona gerçekten de baştan çıkarıcı gelmişti ve K., çok düşünmesine karşın, kendini onun çekiciliğine bırakmamak için bir neden bulamıyordu. Kadının onu belki de mahkemenin yararına kafese koymak isteyebileceği bahanesini kafasından zahmet çekmeksizin kovdu.</span></p>

      <p class="paragraf"></p>

      <p class="paragraf"><span class="regular-metin">K. baştan çıkmaya fırsat bulamadan bir üniversiteli gelir ve kadını elinden alır:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">K., (...) bunun bu insanların karşısında uğradığı ilk tartışma götürmez yenilgi olduğunu anlamıştı. Ama bu yüzden korkmasına elbet gerek yoktu, yenilgiye uğramasının tek nedeni, savaşı kendisinin istemiş olmasıydı.</span></p>

      <p class="paragraf"></p>

      <p class="paragraf"><span class="regular-metin">Yani K. yine sükûnetini korumuştur. Hatta Elsa’ya giderken üniversiteliyi de yanına almaya karar vererek hoşgörü sınırlarını iyice zorlar...</span></p>

      <p class="paragraf"><span class="regular-metin">K. bunun hemen ardından adliyede fahişelik yapan kadının kocasıyla karşılaşır. Mübaşir olan adam kendisini mahkeme kalemlerine sokabileceğini söyler. K. üst kata giden merdivenlere yönelen adamı takip eder. Burada yüksek dereceli memurların odaları bulunmaktadır, adam “bu yargı sisteminin içinin de dış görünüşü kadar tiksindirici olduğunu” göstermek amacındadır. Koridor boyunca uzanan banklarda, verdikleri dilekçelerin işleme alınmasını bekleyen çok sayıda sanık oturmaktadır. Hayatlarından bezmiş durumdaki sanıklar korkudan taş kesilmiştir ve sessizce davalarının seyrini izlemektedirler. Aralarında davası yıllardır devam edenler vardır. K. tespitte bulunmakta gecikmez: “O zaman bunlar benim meslektaşlarım.” Buradan da anlaşılacağı gibi, K. içinde bulunduğu durumu öylesine benimsemiştir ki, sürüp giden davayı mesleği olarak görmeye, diğer sanıkları da “meslektaş” kabul etmeye başlamıştır!</span></p>

      <p class="paragraf"><span class="regular-metin">Ortamdaki boğucu hava nedeniyle K.’nın başı dönmeye başlar. Kendini kötü hisseden K. binanın dışına çıkmak için odacıların yardımına ihtiyaç duyar. Dizlerinde derman kalmamıştır, çıkış kapısında öylece durur, taş kesilmiş gibidir. Yine “burada” “tutuklanmış”tır. “</span> <span class="regular-metin">‘Önce gitmek istiyor, ama sonra kapının burası olduğunu istersen yüz kez söyle, yerinden kımıldamıyor.’</span> <span class="regular-metin">”</span></p>

      <p class="paragraf"><span class="regular-metin">Adliye binasını içeriden gören K. beden sağlığı konusunda endişe duymaya başlar. Bina ve beden arasında kurulan bu bağlantı, K.’nın bedeninin de davadan etkilendiğini gösteren ilk kanıttır:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Yoksa ilk davayı bunca rahat karşılaması yüzünden bedeni başkaldırıp onu yeni bir davaya mı bulaştırmak istiyordu? K., ilk fırsatta bir doktora görünme düşüncesini bütünüyle yadsımadı, ama ne olursa olsun –bu konuda kendi kendisine akıl hocalığı yapabilirdi– gelecekteki bütün pazar öğlenden öncelerini bugünkünden daha iyi değerlendirmek istiyordu.</span></p>

      <p class="paragraf"></p>

      <p class="paragraf"><span class="regular-metin">“Dayakçı” başlığını taşıyan bir sonraki bölümde olaylar iyice kızışır. Tutuklamanın gerçekleştiği bölümden tanıdığımız iki nöbetçi, Willem ile Franz, K.’nın savunmasında söylediklerinden dolayı bütün saygınlıklarını yitirirler. Cezalarını çekmek üzere beklemektedirler. “ ‘Bayım, bizi sorgu yargıcına şikâyet ettiğin için dayak yiyeceğiz.” K. bir an duraksar. “Böyle konuşmalar seni etkilemesin” der dayakçı. “Bunları dayaktan kurtarmanın bir yolu yok mu?” diye sorar adama K. “Hayır” diye yanıtlar dayakçı, başını sallayıp gülümseyerek. K. bu kez rüşvet vermeyi dener, ancak yanlış adama çatmıştır. Nöbetçiler üzerlerini çıkartırlar ve infaz başlar. İşkence görürken attıkları böğürmeyi andıran çığlıklar insanın içini acıtır. Karşılaştığımız bu vahşi sahne, büyük olasılıkla “Ceza Kolonisinde” öyküsünün temelini oluşturmaktadır. Öyküde amirini selamlamadığı için cezalandırılmasına karar verilen sanık mükemmel biçimde tasarlanan bir işkence makinesine konur ve bu makine sanığın bedenine işlediği suçun mahiyetini kazıyarak yazar. Peki, K. ne yapar? Müdahale mi eder?</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Bağırma” diye seslendi K., kendini tutamadı ve gerginlik içersinde odacıların gelebilecekleri yöne bakarken, Franz’ı itti, şiddetli değildi bu itişi, ama kendini yitirmiş olan adamı yere düşürecek kadar sertti; adam kasılmışçasına elleriyle zemini yoklamaya koyuldu, fakat darbelerden yine de kurtulamadı, değnek onu yerde buldu, Franz darbelerin altında kıvranırken, değneğin ucu düzenli biçimde inip kalkıyordu.</span></p>

      <p class="paragraf"></p>

      <p class="paragraf"><span class="regular-metin">Ve romanın kahramanı, hiçbir şey olmamış gibi sandık odasının kapısını kapatıverir. İsa gibi “Efendim” diye hitap edilen K. bu bölümde resmen çuvallamıştır, hatta dayakçının Franz’ı eline geçirmesine yardım etmiştir. Bunun tek nedeni “odacılar”ın gözüne batmaktan kaçınmasıdır. Bundan sonra yapılan açıklamalar da K.’nın tutumunu açıklamaya yetmez:</span></p>

      <p class="siir-ustbosluk"></p>

      <p class="paragraf"><span class="alinti" xml:lang="tr-TR">(...) K. da parasını esirgemek niyetinde değildi, nöbetçileri kurtarmayı gerçekten önemsiyordu; bu yargı düzeninin yozlaşmışlığıyla bir kez savaşmaya başladığına göre, olaya bu yönden de yaklaşması doğaldı. Gelgelelim Franz bağırmaya başladığı anda elbet her şey bitmişti. K., odacıların ve belki de onlarla birlikte başkalarının gelip kendisini sandık odasında dayakçıyla pazarlık yaparken yakalamalarını göze alamazdı. Böyle bir özveriyi gerçekten de kimse K.’dan bekleyemezdi. Bunu amaçlasaydı eğer, soyunup dayakçıya nöbetçilerin yerine kendisini önermesi neredeyse daha kolay olurdu.</span></p>

      <p class="siir-ustbosluk"></p>

      <p class="paragraf"><span class="regular-metin">-Yordu, -mişti, -mazdı, -saydı. Özetleyecek olursak: K. son derece egoist nedenlerle, hakkında açılan davaya katkısı olacağını düşündüğü için, bir sürü insanla yakınlaşır. Sevgilisi olduğunu onlardan saklar. Bayan Bürstner ismindeki genç kadını zor duruma sokar ve kadını sevmese de onunla ilişkiye girer. Daha sonra, Avukat Huld’un hizmetinde çalışan ve “sanıklara yakınlık duyan” başka bir genç kadına, Leni’ye de aynı biçimde davranır. Yalan söyler. İlerleyen bölümlerde amcasını yarı yolda bırakacak ve büyük olasılıkla sağlığı son derece bozuk olan Avukat Huld’un sonunu hazırlayacaktır. Bununla da kalmaz, nöbetçileri ispiyonlayarak, acımasız biçimde cezalandırılmalarına neden olur. Bu noktadan sonra, kendi kendine “asıl suçluları, yani şimdiye kadar hiçbirinin ortaya çıkma yürekliliğini gösteremediği yüksek dereceli memurları elinden geldiğince uygun biçimde cezalandıracağı”na</span> <span class="regular-metin">söz vermesi de anlamsızdır. Elinden ne geldiğini anlamak için uzun süre beklememiz gerekmeyecektir. Elinden tek gelen güçsüz olanı ezmektir. Peki ama, ya yaptıklarının sonucu apaçık gün yüzüne çıktığında ne olur? Arkasına bile bakmadan kaçar –istese de istemese de telaşa kapılır– ve nöbetçiye bir darbe daha indirmekten kaçınmaz. (Bu arada nöbetçinin yazarla aynı ismi taşıyor olması, öykü açısından önemsiz bir ayrıntı değildir. Kafka burada o karaktere bürünerek yazma süreciyle bağlantı kurmuş olabilir mi?) Mahkeme K.’yı bu davranışından dolayı da yargılayacak mıdır? Bu sorunun yanıtı büyük olasılıkla hayır’dır. Çünkü bu mahkeme ancak müdahale edebileceği durumlarda, yani ortada “çekim gücüyle” insanları etkileyen bir “suç” unsuru varsa, yetkili sayılmaktadır.</span></p>

      <p class="paragraf"><span class="regular-metin">O halde mahkeme için söylenen şu sözleri nasıl yorumlamamız gerekir:</span></p>

      <p class="arayazi"><span class="alinti" style="font-size:1em;" xml:lang="tr-TR">Mahkeme senden hiçbir şey istemez. Geldiğin takdirde seni kabul eder ve gittiğin zaman serbest bırakır.</span></p>

      <p class="paragraf"></p>

      <p class="paragraf"><span class="regular-metin">Peki ama, nasıl oluyor da içinde yaşadığı toplumun tüm bireyleri mahkeme hakkında ondan çok daha fazla şey bilebiliyor? Bunun nedeni, duruşmaların sanıktan gizli yürütülmesi olabilir.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">(D)ava genelde yalnızca halktan değil, ama davalıdan da gizliydi. Elbet olabildiği ölçüde böyleydi, fakat böyle bir şey yine de çok geniş ölçüde olanaklıydı.</span></p>

      <p class="paragraf"></p>

      <p class="paragraf"><span class="regular-metin">Anlaşılan K. hariç, toplumun tüm diğer üyeleri mahkemenin bu ilkesinden haberdardır. Toplumun tamamının değilse bile, büyük çoğunluğunun hakkında K.’nınkine benzer bir dava açılmıştır. Ve amcası, davayı umursamadığını düşündüğü yeğeni K.’ya, onu ölümcül bir hastalığın pençesindeki Avukat Huld’a götürmeden hemen önce şunları söyler:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Davayı yitirmek mi istiyorsun? Bunun ne demek olduğunu biliyor musun? Bu, listeden silineceksin demek. (...) İnsanın sana bakınca, neredeyse, ‘Böyle bir davası olan onu baştan yitirmiştir’ diyen atasözüne inanası geliyor.”</span></p>

      <p class="paragraf"></p>

      <p class="paragraf"><span class="regular-metin">Çünkü davayı kaybetmek demek, bütün dosyalardan, listelerden, 20. yüzyıl toplumundan resmi olarak tam anlamıyla “silinmek” demektir.</span></p>

      <p class="paragraf"><span class="regular-metin">Yoksa, Avukat Huld’un bürosunda gördüğü elleri kanada benzeyen varlığın çağrıştırdığı gibi, K.’nın tabi olduğu, daha ziyade tanrısal bir yargılama süreci midir?</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Amcanın havaya kaldırdığı mumun ışığında, yaşlıca bir beyin ufacık bir masanın başında oturduğu görüldü. Bunca zaman ayırdına varılmadığına göre, herhalde hiç soluk almamış olmalıydı. Şimdi ise görünüşe bakılırsa dikkatlerin üzerine çekilmesinden hoşnut kalmamış olarak, ağır ağır yerinden kalktı. Kısa kanatlar gibi hareket ettirdiği elleriyle bütün tanıştırmaları ve selamları savuşturmak, varlığıyla başkalarını kesinlikle rahatsız etmemek, ısrarla yeniden karanlığa atanmasını ve varlığının unutulmasını ister gibiydi.</span></p>

      <p class="paragraf"></p>

      <p class="paragraf"><span class="regular-metin">Burada bahsi geçen gerçekten de bir melekse, o zaman davanın Kabalacı bir yansıma olduğunu, sanık hakkındaki kararın yaşamın her anında verilebildiği ve tüm yaşamın bu nedenle bir mahkeme sürecine dönüştüğü Musevilikteki tanrısal yargıya işaret ettiğini düşünenler haklıdır. Bu nedenle dava her yerdedir. “Hemen her çatı katında mahkeme kalemleri vardır” der ressam Titorelli. “Zaten her şey mahkemeye aittir.” Bu, dünya yaşamının mahkeme benzeri bir nitelik taşıdığı anlamına gelmektedir. “Huld” ismindeki avukat, ki bu isim Kabalacı anlayışta Tanrı’nın merhametinin yeryüzüne yayılmasını ifade etmektedir, K.’nın savunmasını alır.</span></p>

      <p class="paragraf"><span class="regular-metin">K. işi Avukat’a verir, aradan aylar geçer, bu süre içinde K. Huld’un bitmek tükenmek bilmeyen yakınmalarından, kendi kendini övmesinden bıkar. Ona göre Avukat bu işi becerememektedir, dava bir adım bile ileri gitmemiştir. Bu nedenle K. avukatını azletmeyi ve geniş kapsamlı bir savunma yazarak ilgili makama iletmek suretiyle davayı tek başına göğüslemeyi aklına koyar. Ne var ki, elinde neyle suçlandığına dair hâlâ en ufak bir ipucu olmadığı için tüm hayatını yazıya dökmek zorundadır. Bu neredeyse imkânsızdır, zaten K. da yazmaya başladığı dilekçeyi bir türlü sonlandıramaz. Avukat işi bırakmadan kısa süre önce K.’ya davasının gidişinin hiç de iç açıcı olmadığını söyler.</span></p>

      <p class="paragraf"><span class="regular-metin">Bu aşamadan sonra K. davası dışında neredeyse hiçbir şey düşünemez hale gelir. Boşboğazlık edip birkaç kişiyle dava hakkında konuşmuştur:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">(K)ısacası, K.’nın davayı kabul ya da reddetmek gibi bir seçimi hemen hemen yoktu, davanın içindeydi ve kendini savunmak zorundaydı. Yorulduğu takdirde iş kötüye giderdi.</span></p>

      <p class="paragraf"><span class="regular-metin">Dava K.’nın iş hayatını da büyük ölçüde etkilemeye başlar. Bunun ardında, iş arkadaşlarının hakkında ne düşündüklerini merak etmesi ve başına gelen bu rezilliği öğrendiklerinde nasıl tepki vereceklerine fazlasıyla kafa yorması yatmaktadır.</span></p>

      <p class="paragraf"><span class="regular-metin">Hakkında açılan davaya ilişkin dedikoduların kol gezdiği ortadadır. Müşterileri olan bir sanayici K.’ya ressam Titorelli’nin adresini verir. Söylentilere bakılırsa bu ressamın mahkemede çalışan nüfuzlu tanıdıkları vardır. K.’nın kafası dava ile o kadar meşguldür ki, her türlü yardım teklifinin üzerine atlamaya hazırdır. Hiç vakit kaybetmeden ressamı, atölye olarak da kullandığı tek odalı dairesinde ziyaret eder. (Kim bilir, belki de bu ressam Titorelli, ilk duruşmada K. olduğu düşünülen “badanacı”nın ta kendisidir.</span><span class="dipnot-numarasi-kafka"><a class="footnote-link" href="#footnote-225-31" id="footnote-225-31-backlink">31</a></span><span class="regular-metin">)</span> <span class="regular-metin">K. mahkeme ressamı Titorelli’yle sanat hakkında konuşurken mahkemenin farklı özellikleri hakkında çok şey öğrenir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Bu, adaleti simgeliyor” dedi Ressam sonunda. “Şimdi artık seçebiliyorum onu” dedi K., “şu, gözlerindeki bağ, şu da terazi. Fakat topuklarındaki kanat değil mi? Ve figür uçmuyor mu?” “Evet” karşılığını verdi ressam, “sipariş üzerine böyle resmetmek zorunda kaldım, aslında resim hem adaleti, hem de Zafer Tanrıçası’nı temsil ediyor.” “Bu, iyi bir bileşim değil” dedi K. gülümseyerek, “adalet dingin olmalı, aksi takdirde terazi sallanır ve adil bir karar verilemez.”</span></p>

      <p class="paragraf"></p>

      <p class="paragraf"><span class="regular-metin">Anlaşılan K. kendisi gibi bir adalet istemektedir: yerküreyi olduğu yerde tutan, hapseden bir adalet. Ancak yaşam, ilerleyen, hareket eden bir davadır/süreçtir ve diğer her şey gibi adalet de onunla birlikte hareket etmek, değişmek zorundadır.</span></p>

      <p class="paragraf"><span class="regular-metin">Avukat’ın bürosunda tanıştığı başka bir sanık, tüccar Block da K.’ya bunu anlatmaya çalışmıştır:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Kuşku altında olan için hareket, hareketsizlikten iyidir, çünkü hareketsiz duran, kendisi de bilmeksizin, hep bir terazinin kefesinde olabilir ve günahlarıyla tartılabilir.” K. bir şey söylemedi, sadece gözlerini hareket ettirerek bu kafası karışık insana hayretle baktı.</span></p>

      <p class="paragraf"></p>

      <p class="paragraf"><span class="regular-metin">K. için kendisini geliştiren, ya da hareket halinde olan herkesin “kafası karışık”tır. O nedenle K. gözbebeklerini bile oynatmaz, sabit bakışlarını adama diker.</span></p>

      <p class="paragraf"><span class="regular-metin">Onun için başkaları bir şeyleri harekete geçirmelidir. Özellikle kadınlar söz konusu olduğunda böyle bir beklenti içindedir. Gerçekten de Bayan Grubach, Leni, Elsa, Bayan Bürstner, Bayan Montag başta olmak üzere, ondan yaşça küçük olan kuzeni Erna bile K.’yı savunur.</span></p>

      <p class="paragraf"><span class="regular-metin">Kadınlar mahkemeden nasıl bir sonuç çıkacağını ummaktadırlar? Beraat kararı çıkmasını mı? Yoksa davanın sürüncemede kalması daha mı çok işlerine gelir? Ressam Titorelli K.’ya davanın olumlu sonuçlanması halinde gündeme gelecek olasılıkları açıklar:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Başta size ne tür bir kurtuluş istediğinizi sormayı unuttum. Üç olasılık vardır, yani gerçek anlamda aklanma, görünüşte aklanma ve sürüncemede bırakma. Gerçek aklanma elbette en iyisidir, ama bu tür bir çözüm konusunda en ufak bir etkim bile olamaz. Zaten kanımca gerçek anlamda aklanma için etkili olabilecek kimse yoktur. Bı noktada herhalde yalnızca davalının suçsuzluğu belirleyici olabilir. Siz de suçsuz olduğunuza göre, yalnızca suçsuzluğunuza dayanmanız gerçekten de düşünülebilir. Fakat o zaman ne benim, ne de bir başkasının yardımına ihtiyacınız olur.</span></p>

      <p class="paragraf"></p>

      <p class="paragraf"><span class="regular-metin">Eğer gerçek aklanma bir efsaneden ibaretse, o zaman geriye kalan olasılıklar nelerdir? Sözde aklanma için bir dizi belge imzalanmalı ve ressam Titorelli kefalet etmelidir. Ancak şöyle bir şey söz konusudur; sözde aklanmayla serbest bırakılan sanık, rüşvet kabul etmeyen yüksek mahkemece her an yeniden çağrılabilir. Bu durumda dava dosyaları imha edilmez, en yetkilisinden az yetkilisine kadar mahkemeler arasında “mekik dokur”. Davanın sürüncemede kalması, burada şu şekilde gerçekleşir, sanık sürekli mahkeme ile temas halindedir ve davanın üst mahkemelere taşınmaması için çaba göstermek durumundadır. Sonuçta, tam anlamıyla özgür değildir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Dava, yapay biçimde içine kapatıldığı çemberde hep döndürülmelidir. (...) Her iki yöntemin ortak noktası, davalının herhangi bir biçimde mahkûm edilmesini engellemeleridir.” “Fakat gerçek anlamda bir aklanmayı da engelliyorlar” dedi K. alçak sesle, sanki bunu anlamış olmaktan utanmıştı.</span></p>

      <p class="paragraf"></p>

      <p class="paragraf"><span class="regular-metin">Ressamın havasızlık açısından adliyeyi aratmayan odasında K.’nın yine başı dönmeye başlar. Boğulmasına ramak kala ressama ait üç resmi satın alır. Resimlerin üçünde de kır manzaraları betimlenmiştir. Sonraki bölümlerde K. bir İtalyan müşteriye katedrali gezdirmekle görevlendirilir. Tam çıkacağı sırada telefon çalar, arayan Leni’dir. Sadece halini hatırını sormak istemiştir. Konuşmanın orta yerinde birdenbire “Senin üstüne çok geliyorlar!” der. Biraz düşünen K. kıza hak verir: “Evet, çok üstüme geliyorlar.”</span></p>

      <p class="paragraf"><span class="regular-metin">İtalyan müşteri buluşmaya geç kalmıştır. Daha doğrusu gelmeyecektir, ancak katedralde bekleyen K. henüz durumun farkında değildir. Çeşitli aziz resimlerine, Meryem Ana ve İsa betimlemelerine bakarak biraz vakit geçirdikten sonra tam katedralden çıkmak üzereyken, “rahibin sesini ilk kez duydu. Güçlü ve talimli bir sesti. Bu sesi almaya hazır olan katedrali nasıl da dolduruyordu! Fakat rahibin seslendiği cemaat değildi, rahip açıkça ve hiçbir kaçamağa meydan bırakmaksızın şöyle seslenmişti: ‘Josef K.!’</span> <span class="regular-metin">” Mahkemeyle temasa her geçişinde kaçıp gitmek istemesine rağmen olduğu yerde çakılı kaldığı gibi, katedralin ortasında donup kalır. “Şimdi K. tamamen dönmeseydi, bu çocukça bir saklambaç oyununa benzerdi.” Romanın bu bölümü, giriş sahnesinin aynadaki aksi biçiminde düzenlenmiştir. K.’nın hapishane rahibi olduğunu söyleyen rahip şöyle der:</span></p>

      <p class="arayazi"><span class="alinti" style="font-size:1em;" xml:lang="tr-TR">“Şimdi ayrıntıları bir yana bırak (...) Nedir o elinde tuttuğun? Bir dua kitabı mı?” “Hayır” yanıtını verdi K., “kentte görülmeye değer yerlere ait bir albüm”.</span></p>

      <p class="paragraf"></p>

      <p class="paragraf"><span class="regular-metin">Bir bisiklete atlayıp buraları dolaşmak K.’nın büyük olasılıkla çok hoşuna giderdi.</span></p>

      <p class="paragraf"><span class="regular-metin">Bunun üzerine hapishane rahibi K. için kaygılandığını belirterek söze başlar:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“(...) En azından şimdilik suçuna kanıtlanmış gözüyle bakılıyor.” “Ama ben suçlu değilim” dedi K. “Burada bir yanlışlık var. Aslında bir insan nasıl suçlu olabilir? Nihayet burada hepimiz insanız, birbirimizden farkımız yok.” “Bu doğru” dedi rahip, “ama ancak suçlular böyle konuşurlar. ( ...) Yabancılardan çok fazla yardım arıyorsun” dedi rahip onaylamadığını belli eden bir ifadeyle, “özellikle de kadınlardan. Böylesinin gerçek bir yardım olmadığını anlamıyor musun?” “Bazen, hatta çoğu zaman sana bu konuda hak verebilirim” dedi K., “ama her zaman değil. Kadınların gücü büyüktür. Tanıdığım bazı kadınları benimle ortak çalışmaya razı edebilseydim, sonuç alırdım. Özellikle neredeyse tümüyle kadın peşinde koşanlardan oluşma böyle bir mahkemede.”</span></p>

      <p class="paragraf"></p>

      <p class="paragraf"><span class="regular-metin">K. burada yine bir şeylerin yoluna koyulmasını istiyor, ancak kendisi kılını bile kıpırdatmaya yanaşmıyor. Bu nedenle rahip K.’ya “İki adım ötesini göremiyor musun sen?”</span> <span class="regular-metin">diyerek çıkışır. Ancak zaten K.’da eksik olan yeti de budur, bulunduğu “konum”a “mahkûmmuş” gibi çakılı kalmıştır.</span></p>

      <p class="paragraf"><span class="regular-metin">Rahip, K.’ya içinde bulunduğu durumu izah etmek için “Yasa Önünde” ismindeki efsaneyi anlatır. Kafka’nın 1919 yılında</span> <span class="italik">Dava</span><span class="regular-metin">’dan bağımsız olarak yayımladığı, başlı başına bir şaheser olan bu öykü, romanın en önemli bölümüdür. Bu öyküde, “yasanın önünde” bekleyen “taşralı bir adam”dan bahsedilmektedir. Yasanın kapısında duran bekçi tarafından defalarca geri çevrildikten sonra açık duran kapının önünde “dışarıya gölgelenmesi olanaksız bir biçimde vuran parıltıyı çok iyi seçer(ek)” son nefesini verir.</span></p>

      <p class="paragraf"><span class="regular-metin">Belki de yapması gereken tek şey, bekçinin yasaklarına kulak asmaksızın kapıdan geçip gitmektir. Bekçi, beklemekten yorgun düşerek hayata gözlerini yummak üzere olan adamın üzerine eğilerek, duyma yetisini kaybetmek üzere olan adamın kulağına adeta gürler gibi –zaman adamın aleyhine işlemiş, aralarındaki büyük fark neredeyse kaybolmuştur– “Burada başka kimse girme izni alamazdı, çünkü bu kapı yalnızca senin için öngörülmüştü. Şimdi o kapıyı kapatmaya gidiyorum” der.</span></p>

      <p class="paragraf"><span class="regular-metin">Bu öykünün ardından K. ve hapishane rahibi, bekçinin görevini yerine getirip getirmediği ve kendisine verilen bu görevi ne şekilde yerine getirebileceği hakkında farklı düşünceler ileri sürerek konuşmayı sürdürürler. K.’nın kafası iyice karışmıştır.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Beni yanlış anlama” dedi rahip, “ben sana yalnızca bu konudaki düşünceleri gösteriyorum. Düşünceleri fazla dikkate almamalısın. Yazı değişmez, düşünceler ise çoğu kez sadece yazı karşısındaki aczin ifadesidir.”</span></p>

      <p class="paragraf"></p>

      <p class="paragraf"><span class="regular-metin">Böyle diyerek olaya yeni bir yorum getirir ve K.’ya gitmesi gerektiğini hatırlatır:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Ama gitmek zorundasın” dedi rahip. “Evet, öyle” dedi K., “anla bunu.”</span></p>

      <p class="paragraf"></p>

      <p class="paragraf"><span class="regular-metin">Eğer K. o an arkasına bile bakmadan kaçıp gitseydi, bir umut ışığı belirebilirdi, ne var ki o kaçıp gitmektense evde oturup, hakkında çıkacak kararı beklemeyi tercih eder. Ve beklediği karar otuz birinci yaş gününü kutlamadan kısa bir süre önce kendisine bildirilir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Otuz birinci yaş gününden bir önceki akşam –saat dokuza doğru, sokaklara sessizlik çöktüğü zamandı–, iki bey K.’nın evine geldiler. Solgun benizli ve şişmandılar, sırtlarında redingot, başlarında da yerinden oynatılması olanaksızmış gibi gözüken silindir şapkalar vardı.</span></p>

      <p class="paragraf"><span class="regular-metin">K., yolculuğa çıkar gibi giyinmiş nöbetçilerle uzaktan yakından ilgisi bulunmayan bu adamların tenorlara benzediğini düşünür. Son yürüyüşünü gerçekleştiren K. hiç acele etmez, yanındaki gözcülerin kıyafetleri komedi filmlerini aratmamaktadır, üzerlerine redingotlar giymişlerdir, başlarında da yerinden asla oynatılamaz görünen şapkalar vardır: “Benim için yaşlı ve ikinci sınıf oyuncular gönderiyorlar” dedi kendi kendine K. (...)” Hem zaten romanın başında, sahnelenen “komedi”de kendisine düşen rolü üstleneceğini söylememiş midir? Sözünü tutar. Onur namına geriye ne kaldıysa korumaya çalışır. Bu arada doktora gitmesem mi diye düşünür, ardından cellatlarının koluna girme girişimlerini geri çevirir. Caddeye indiklerinde adamlar omuzlarını büyük bir ustalıkla K.’nın omuzlarına dayayıp, ellerini aşağıda tutarak onun kollarını sımsıkı kavrarlar:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">(Ş)imdi üçü birden öyle bir bütün oluşturmuşlardı ki, birisi içlerinden birini kıracak olsa, üçü birden kırılacaklardı. Bu, neredeyse ancak cansızların oluşturabileceği bir bütündü.</span></p>

      <p class="paragraf"></p>

      <p class="paragraf"><span class="regular-metin">K. da neredeyse “cansız bir madde”dir. Ancak daha infazın gerçekleşeceği noktaya kadar yürümesi gerekmektedir.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Tam bu sırada daha alçaktaki bir sokaktan, küçük bir merdivenden alana doğru çıkan Bayan Bürstner belirdi. Gelenin gerçekten o olduğu kesin değildi (...).</span></p>

      <p class="paragraf"></p>

      <p class="paragraf"><span class="regular-metin">“Kesin Karar”ı yüzüne okuyacak kişi Felice değildir.</span></p>

      <p class="paragraf"><span class="regular-metin">Sonunda K. cellatlarıyla birlikte terk edilmiş bir taş ocağına gelir. K.’dan, içeriği hakkında hâlâ en ufak bir fikri olmayan cezasını çekmek üzere üzerindekileri çıkarması istenir. Uzaklarda, taş ocağının yanındaki evde gördüğü siluet, K.’yı yeniden umutlandırır. Ona yardım edebilecek midir? Belki, mahkemeye tekrar bir dilekçe yazabilme şansı doğabilecektir, belki buna gücü yetecek birileri çıkacaktır. Ancak infaz saati hızla yaklaşmaktadır. Sanki, “utanç, ondan sonra da hayatta kalacaktı(r).” Bir elmanın ısırılmasıyla başlayan utanç, suça göz yumacaktır. K. suçlu olduğu ya da “kötü” bir şey yaptığı için değil, utanç duyduğu için öldürülecektir. Evet, yaptığı şeyler, insanların normalde utanç duymaya değer bulduğu şeylerdir. Bu “sanki”, “–mış gibi” durumu romanın farklı biçimde de yorumlanabileceğine işaret eder. Bu açıdan bakıldığında bu dava, Josef K.’nın kendi düzenlediği ve kendine karşı yürüttüğü bir yargılama sürecidir. Bunun bir rüya mı, yoksa rüyayı andıran bir gerçeklik mi olduğunu bilemesek de sonunda K., kendisini öylesine kaptırır ki günlük yaşama dönmesi neredeyse imkânsızlaşır.</span></p>

      <p class="paragraf"><span class="regular-metin">K.’nın öldüğü bölüm, dünya edebiyatındaki en yoğun sahnelerden biridir. Bu yüzden o kısmı burada olduğu gibi alıntılıyorum:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Daha sonra beylerden biri redingotunun önünü açtı ve yeleğinin çevresine bağlanmış bir kuşağa asılı bulunan bir kılıftan uzun, ince, iki yanı da bilenmiş bir kasap bıçağı çıkardı, havaya kaldırarak ışıkta keskin yanlarına baktı. İtici nezaket sözleri yeniden başladı, beylerden biri bıçağı K.’nın üzerinden ötekine uzattı, o da yine K.’nın üzerinden aldığını geri verdi. K. şimdi görevinin kafasının üzerinde elden ele dolaşan bıçağı almak ve kendine saplamak olduğunu çok iyi biliyordu. Fakat bunu yapmadı ve henüz serbest olan boynunu çevirerek etrafa bakındı.</span></p>

      <p class="paragraf"></p>

      <p class="paragraf"><span class="regular-metin">Sona çok yaklaşılmıştır, kısıtlı da olsa hareket özgürlüğü çok değerlidir. Ve K. bunu kullanmayı bilir. Hayata gözlerini yummadan önce o gözlerle nereye bakar:</span></p>

      <p class="paragraf"></p>

      <p class="arayazi para-style-override-10"><span class="alinti" style="font-size:1em;" xml:lang="tr-TR">K.’nın bakışları, taş ocağının yanındaki binanın son katına takıldı. Bir pencerenin kepenkleri bir ışığın çakması gibi açılıverdi, uzaklarda ve yüksekte zayıf ve ince gözüken bir insan, bir çırpıda iyice öne doğru eğildi ve kollarını daha öne uzattı. Kimdi bu? Bir dost mu? Bir iyi insan mı? İlgilenen biri mi? Yardım etmek isteyen biri mi? Tek bir kişi miydi? Hepsi miydiler? Hâla yardım var mıydı? Unutulan itirazlar var mıydı? Vardı hiç kuşkusuz. Mantık her ne kadar sarsılmaz ise de, yaşamak isteyen bir insana karşı koymazdı (...). Asla ulaşamadığı yüksek mahkeme neredeydi? K. ellerini kaldırdı ve bütün parmaklarını gerdi.</span></p>

      <p class="paragraf para-style-override-16"><span class="alinti" xml:lang="tr-TR">Ama beylerden birinin eli K.’nın gırtlağına sarılırken, öteki bıçağı yüreğine sapladı ve iki kez çevirdi. K., kaymakta olan gözleriyle yüzünün hemen yakınında beylerin yanak yanağa dayanmış olarak kararı izleyişlerini de gördü. “Bir köpek gibi!” dedi, sanki utanç, ondan sonra da hayatta kalacaktı.</span></p>

      <p class="paragraf"></p>

      <div class="footnotes">
        <div class="footnote">
          <p class="dipnot-bosluk"><a class="footnote-anchor" href="#footnote-225-28-backlink" id="footnote-225-28">28</a><span class="dipnotlar-bold-kafka" style="font-size:0.94em;" xml:lang="tr-TR">.</span> Almancada <span class="dipnotlar-italik-kafka" style="font-size:0.94em;" xml:lang="tr-TR">Prozeß</span> sözcüğü hem “süreç” hem de “dava” anlamlarına gelir. (ç.n.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-29-backlink" id="footnote-225-29">29</a><span class="dipnotlar-bold-kafka" style="font-size:0.94em;" xml:lang="tr-TR">.</span> Almanca özgün metinde <span class="dipnotlar-italik-kafka" style="font-size:0.94em;" xml:lang="tr-TR">mörderisch</span>: dehşetli, korkunç, öldürücü. (ç.n.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-30-backlink" id="footnote-225-30">30</a><span class="dipnotlar-bold-kafka" style="font-size:0.94em;" xml:lang="tr-TR">.</span> Mietkaserne: “Kira kışlası” diye de bilinir. Yoksullar için kiralık apartman dairelerinden oluşan kompleks. (ç.n.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-31-backlink" id="footnote-225-31">31</a><span class="dipnotlar-bold-kafka" style="font-size:0.94em;" xml:lang="tr-TR">.</span> Almanca <span class="dipnotlar-italik-kafka" style="font-size:0.94em;" xml:lang="tr-TR">Maler</span>, hem ressam hem de badanacı anlamlarına gelir. (ç.n.)</p>
        </div>
      </div>
    </div>
  </div>
</body>
</html>
