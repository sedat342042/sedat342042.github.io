<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5-19.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x5-19.html" xml:lang="en-GB">
    <div class="Basic-Text-Frame-1">
      <p class="anabaslik" id="toc_marker-20"><span class="anabaslik" style="font-size:1em;" xml:lang="tr-TR">Şato</span><span class="anabaslik" style="font-size:1em;" xml:lang="tr-TR">. Bir gotik roman</span></p>

      <p class="paragraf"></p>

      <p class="paragraf"><span class="regular-metin">28 Ocak 1922. Karşıdaki Krkonoše Dağları’nın dorukları hayal meyal seçiliyordu. Sabah sporunu tamamlayan Kafka pencereyi kapatırken yüzüne vuran soğuk rüzgârla irkildi. Spindelmühle ne kadar da ıssız bir yerdi, üstelik bugün de mektup gelmemişti. Kar yağışı günlerdir devam ediyordu. Belki mektupların gecikmesinin nedeni de buydu. Franz kendini sahipsiz bir köpek kadar yalnız hissediyordu. Hem İş Kazaları Sigorta Şirketi’ndeki işinden hem de Milena’dan ayrılmıştı, ikisi de son derece yerinde kararlardı, üstelik ondan bir daha kendisine yazmamasını rica etmişti, bu davranışı da en az diğerleri kadar isabetliydi. Ne var ki tüm bunları biliyor olmak, yalnızlığını daha katlanılabilir kılmıyordu. O boşluk duygusu,</span> <span class="italik">horror vacui</span><span class="dipnot-numarasi-kafka"><a class="footnote-link" href="#footnote-225-37" id="footnote-225-37-backlink">37</a></span> <span class="regular-metin">yanı başındadır. Franz aklından Max’a bir kart yazarak onu davet etmeyi geçirdi. Belki birlikte “dağa çıkar, kayar”, kışın tadını çıkarırlardı. Ve “yazardık, özellikle de bu sonuncusuyla kaçınılmaz sonu, o huzurlu sonu çağırırdık, gelişini hızlandırırdık, yoksa bunu istemiyor musun?” “Babaya Mektup”ta da ifade ettiği gibi yaşamı ve ölümü kolaylaştırmak. Kafka’nın o dönemde yaşamdan tek beklentisi buydu. Ve yaşamının kontrolünü, sadece ve sadece yazarak, daha doğrusu yazmanın onarıcı özelliğinden ziyade kendi yazma ediminin gizemi sayesinde eline alabildi, yaşamını yoluna koyabildi, hızlandırabildi ve sükûnete kavuşturabildi. Dün –uzun bir aradan sonra ilk kez– büyük bir girişimde bulunma cesaretini kendinde bulabilmişti. Franz uzun uzun başı dumanlı dağları izledi:</span></p>

      <p class="arayazi"><span class="alinti" style="font-size:1em;" xml:lang="tr-TR">Yazmanın tuhaf, gizsel, belki tehlikeli, belki esenliğe kavuşturan avutuculuğu: Eylem-gözlem, eylem-gözlemin oluşturduğu seri cinayetler arasından fırlayıp çıkmak, bunu da daha yüce bir gözlem biçimi geliştirerek yapmak, daha keskin değil daha yüce; ne kadar yücelik taşırsa bu gözlem, “sıradan” gözlemler için ne kadar erişilmez nitelik taşırsa, o kadar bağımsızlaşır, devinimin kendi özgü yasalarına o kadar daha büyük bir uygunluğu içerir, izleyeceği yol o kadar kestirilemez, kıvanç verici ve sarp bir durum alır.</span></p>

      <p class="paragraf"></p>

      <p class="paragraf"><span class="regular-metin">O bu yolu izlemelidir. Yazmak, zifiri karanlık bir tüneldeki zahmetli yolculuktan başka bir şey değildir. O bu gerçekle ilk kez “Hüküm”ü yazarken yüz yüze gelmiştir. “Bir Taşra Hekimi”ndeki öyküleri yazarken de başından böyle bir yolculuk geçmişti. Hiç de fena sayılmazdı. Ve şimdi yeniden mi roman yazmak için kolları sıvayacaktı? Öncesinde, kendisini çok daha iyi hissettiği zamanlarda yapamadığını bugün, hastalığından arta kalan kısıtlı gücünü kullanarak yapabilecek miydi? Kafka gözlerini dağların sisle örtülü tepelerinde gezdirdi. Fazla zamanı yoktu.</span></p>

      <p class="paragraf"><span class="italik">Amerika</span> <span class="regular-metin">romanını yazarak modaya uymuştu. Mahkeme romanı</span> <span class="italik">Dava</span><span class="regular-metin">’yı yazarken ise çok daha yeni bir tarzı benimsemişti. Neticede mahkeme röportajları ilk kez Egon Erwin Kisch’le birlikte moda haline gelmiş değildi. Kafka her iki yoldan da gidilmeyeceğini anlamıştı. O son zamanlarda tek yoldaşı haline gelen içindeki “kötücül güçler”i etkisiz hale getirebilmek için bakışlarını kendi içine çevirmeliydi.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Gecenin geç bir vakti köye vardı, K. Köy karlara gömülmüştü. Şatonun bulunduğu tepeden iz eser yoktu ortalıkta; sis ve zifiri karanlık tepeyi kuşatıyor, büyük şatoyu ele veren en sönük bir ışık seçilmiyordu. K., ana yolu köye bağlayan ahşap köprüde uzun süre dikildi, gözlerini kaldırıp yalancı boşluğa baktı.</span></p>

      <p class="paragraf"></p>

      <p class="paragraf"><span class="regular-metin">Karla kaplı arkaik tabiat manzarası, her şeyin beyaz bir örtünün altında kaldığı, neredeyse dümdüz bir arazi. Sisli bir hava, belirsizlik, efsanelerle çevrili bir şato, şatonun gölgesinde saklanan küçük de bir köy. Tek eksiğimiz kurtlar. Onlar da gelse, güzelce koltuğumuza yaslanıp bu yeni gotik öyküyle gecenin keyfini çıkarabilirdik. Peki, bizi şatoda ne bekliyor? Birbirini kesen karanlık koridorlar, zindanlar, hayaletlerin yüksek merdivenlerde yankılanan sesleri mi? Kötü bir cadı mı, yoksa karanlık bir tiran mı? Kim bilir belki de vampirler, aklını yitirmiş, akşam yemeği niyetine bakire kızları yiyen düşmüş bir kral da olabilir. Bölüm bir: Uzun süre yürümekten yorgun düşen kahraman K.’nın köye gelişi. Perde açılır ve karda neredeyse duman isi gibi görünen eski bir han görünür. Otelci bu saatte gelen misafirlere alışkın değildir, bu köyde kimse misafire alışkın değildir (gözlerimiz kapı kirişlerini ya da pencere kenarlarına asılı sarmısakları arar istemsizce...). K. gece kalabileceği bir yer aramaktadır. Otelci de, köylüler de onu pek dostça karşılamazlar, ancak K.’nın başka çaresi yoktur. Etrafta geceyi geçirebileceği başka bir yer bulunmamaktadır. Bu durumda ot minder yatmak için hiç de fena sayılmaz. (Bildiğimiz gibi Kafka’nın kahramanları önce kendilerine yatacak bir yer ararlar.) K. gecenin bir yarısı hiç de nazik sayılamayacak bir biçimde uykusundan uyandırılır:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Bu köy şatonundur. Burada oturan ya da geceleyen, şatoda oturmuş ya da gecelemiş sayılır. Bu da Kont’un izniyle olabilir ancak. Sizinse böyle bir izniniz yok, varsa bile göstermediniz.</span></p>

      <p class="paragraf"></p>

      <p class="paragraf"><span class="regular-metin">(Kafka burada “Hayır” diyebilirdi, “ama size sürücü belgemi ya da kimliğimi gösterebilirim.”) Bir dava daha mı? Bu kez kahraman kuru gürültüye o kadar da kolay pabuç bırakmadığı gibi gece uykusunun elinden alınmasına da razı gelmez. Bunun yerine aptal ayağına yatar:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Yoksa yolu şaşırıp yanlış bir köye mi geldim?” dedi. “Bir şato var mı burada?” Sağda ve soldaki müşterilerden bazısı, K.’nın bu sözleri üzerine başını sallarken, K.’nın sorusunu “Var tabii” diye cevapladı genç adam, ağır ağır. “Sayın Kont Westwest’in şatosu.”</span></p>

      <p class="paragraf"><span class="regular-metin">Ne? Bu ne biçim isim böyle? Gotik bir romanda yüreklere korku salması gereken Kont’a hiç mi hiç yakışmıyor. Şaka mı bu, yoksa bir rüya mı?</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“E, bitsin artık şu komedi!” dedi K. hayli alçak bir sesle; ardından yatağa uzanıp yorganı üzerine çekti. “Siz biraz fazla ileri gidiyorsunuz, delikanlı! Hele sabah olsun, bu davranışınız üzerinde yine konuşacağız.”</span></p>

      <p class="paragraf"></p>

      <p class="paragraf"><span class="regular-metin">Nokta. Öykü burada bitmeli. Şayet bu, K.’nın kendi aleyhine gelişen tutuklamayı ve mahkeme kararını kabullenerek olay akışını başlattığı</span> <span class="italik">Dava</span> <span class="regular-metin">olsaydı, bu noktada son bulurdu. Nihayet bu oyunun bir tür komedi olduğu ortaya çıkmıştır, artık gönül rahatlığıyla başımızı yeniden yastığa koyup, uyumaya devam edebiliriz. Elbette yapamayız bunu. Çünkü çevredeki köylülere “Yoksa yanılıyor muyum?”dan daha iyi bir yanıt vermemiz gerekir: “Şimdi size şu kadar söyleyeyim ki, Kont’un çağırttığı kadastrocuyum ben.” Üzgünüm ama, yanlış tahmin. Burası her ne kadar arkaik tabiatın ortasında, kuş uçmaz kervan geçmez bir köy ise de, eksiksiz çalışan yepyeni tesisat sayesinde telefonlar bir an olsun susmaz. Bu kez şatodan birileri arayıp kadastrocunun nasıl biri olduğunu sorar. Ne tuhaftır ki şato, K.’nın kadastrocu olduğu iddiasını kabul etmiştir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">K. kulak kabarttı. Demek, onu kadastroculuğa atamıştı şato. Bu bir yandan fenaydı, çünkü kendisiyle ilgili olarak gereken her şeyin şatoca bilindiğini, karşılıklı güç durumlarının ölçülüp tartıldığını, savaşa çağrının bir gülümsemeyle kabul edildiğini gösteriyordu. Ama beri yandan da iyi bir şeydi; çünkü ona kalırsa, şatoda değerinin küçümsendiğini ve şimdi işin başında umabileceğinden çok daha geniş çapta bir özgürlüğü ileride ele geçirebileceğini kanıtlamaktaydı. Ayrıca, kadastroculuğunu kabullenmek gibi kuşkusuz zekice bir davranışa başvurarak kendisini sürekli korku içinde tutabileceklerini sanıyorlarsa aldanıyorlardı; hafif bir ürperti duyuyordu, o kadar.</span></p>

      <p class="paragraf"><span class="regular-metin">Westwest ve gelişmiş bir telefon tesisatı: anlaşılan o ki bu bir 19. yüzyıl gotik romanı falan değil. Koltuğumuza yaslanmış otururken şunların farkındayız: burada sözünü ettiğimiz kişi Kafka ve ayrıca 20. yüzyılın korkunçluğu da daha yeni başlıyor! O, tanrıların arkaik dönemde yaşayan toplumlara yaptığı gibi insanları “sürekli korku”ya maruz bırakmaz. Modern dünyanın dışarıdan bakıldığında güvenli görünen, her tür olasılığa karşı son derece emniyetli olan modern yapılarını yerle bir etmek için küçücük bir “ürperti” yetmektedir. Modern korku mudur bu? Bu korkunun temelinde, bürokrasi sayesinde sonsuz gelişimini sürdüren iktidar, kontrol edilmeyen prosedürler ve belki de Kafka’nın “boş aşkınlığı”</span><span class="dipnot-numarasi-kafka"><a class="footnote-link" href="#footnote-225-38" id="footnote-225-38-backlink">38</a></span> <span class="regular-metin">vardır. Bu aşkınlığın ifade ettiği üzere, yasaya açılan her kapının ardında yeni bir kapı bulunduğu için anlam arayışı boştur:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Görev ve yaşamı buradaki gibi hiç daha böyle iç içe görmemişti; o kadar ki bazen görev ile yaşamın sanki birbiriyle yer değiştirdiğini sanıyordu.</span></p>

      <p class="paragraf"></p>

      <p class="paragraf"><span class="regular-metin">K. her ne kadar güç yarışına girmeye dünden razı olsa da, nereden başlayacağını bilemez, çünkü 20. yüzyılın dehşetinin kaynağında ayrıca insanın hiçbir zaman neyle savaşacağı konusunda en ufak bir malumatın olmayışı yatmaktadır. Tüm bunlar her ne kadar tahminlerle örtüşse de şeytan, ya da dehşet, ayrıntıda gizlidir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Bulunduğu uzaklıktan seçebildiği kadarıyla genel olarak K.’nın beklediği gibiydi şato. Ne eski bir derebeyi kalesi ne de bir saraydı; az sayıda iki katlı, buna karşılık çok sayıda alçak binadan oluşup geniş bir alana yayılmış, birbirine pek yakın bir yapılar topluluğuydu. Bir şato olduğu bilinmese, küçük bir kent gözüyle de bakılabilirdi. Topu topu bir tek kule görebildi K.; içinde oturulan bir binanın kulesi miydi, yoksa bir kilisenin mi, pek seçilemiyor, karga kümeleri çevresinde dolanıp duruyordu.</span></p>

      <p class="paragraf"><span class="regular-metin">Ve “şato” yakından bakıldığında gerçekten de “köy evleri”nden oluşan küçük bir kentten başka bir şey değildir. Şatonun silueti insanın gözüne her defasında farklı görünmektedir. K. her fırsatta gözlerini şatoya dikip nasıl göründüğünü kontrol eder. Ne var ki şatonun görüntüsünü tam anlamıyla betimlemek kesinlikle imkânsızdır, K.’nın bu yöndeki girişimleri de sonunda onu deliliğe sürükler. K.’nın daha önce uzaktan gördüğü ve “bir binanın mı”, “yoksa kilisenin mi” olduğunu anlayamadığı kuleye şimdi adeta zum yapar, ancak kule hakkında daha fazla malumat elde edemez. Bir türlü “net bir görüntü”ye ulaşamaz, kulenin görüntüsü hep fludur, tıpkı empresyonistlerdeki gibi ışığın ve kırık statiğin içinde erimiş, dağılmıştır. Bu nedenle marazi biçimde çarpıtılmış gibi bir etki bırakır – öyle ki dehşetin imarıdır bu gördüğümüz. İlk kez Kafka tarafından edebiyata dahil edilen bir dehşet.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">(B)u kule ise –görünürde tek kuleydi– monoton yuvarlak bir nesneydi, yer yer sarmaşıklarla örtülmek mutluluğuna ermişti, şu anda güneşte pırıl pırıl yanan pencereleri –deli dolu bir şeyler saklıydı bu pırıltıda– ve sonunda bir galerisi vardı; mazgal dişleri, adeta sarsak ve dikkatsiz bir çocuk eliyle çizilmiş gibi kesinlikten uzak, düzensiz ve kırık dökük, mavi gökyüzüne doğru sipsivri uzanıyordu.</span></p>

      <p class="paragraf"></p>

      <p class="paragraf"><span class="regular-metin">K. ilk gün uyanır uyanmaz şatonun yolunu tutar. Ancak bir türlü şatoya ulaşamaz, çünkü bu bölge adeta lanetlenmiş gibidir.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Yeniden ilerlemeye koyuldu K. Ama yol uzundu; çünkü köyün ana caddesi şato tepesine çıkmayarak yakınına kadar geliyor, derken sanki kasten bir dirsek yapıp şatodan uzaklaşmıyorsa da, ona da yaklaşmıyordu.</span></p>

      <p class="paragraf"></p>

      <p class="paragraf"><span class="regular-metin">Labirente benzeyen arazi bile başlı başına dehşet saçmaktadır. İnsan uzaklaşsa da, yakınlaşsa da ne bir adım ileri ne bir adım geri gidebilmektedir, yapabildiği tek şey yerinde saymaktadır. Bunun anlamı Kafka’nın günlüğünde de belirttiği gibi yaşlılık, delilik ve çaresizliğin doğurduğu dehşettir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Hayali çemberin orta noktası izlenmeye başlanmış yarıçaplardan geçilmiyor, yeni hiçbir girişime artık yer kalmadı. “Yer kalmadı” ile yaşlılık ve sinir zafiyeti, “hiçbir girişim” ile de son’dur anlatmak istediğim.</span></p>

      <p class="paragraf"></p>

      <p class="paragraf"><span class="regular-metin">Hava, tıpkı korku filmlerinde görmeye alıştığımız gibi ürkütücüdür:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Berbat, berbat bir hava. (...) Nasılsa bununla ilgili olarak otelcinin karısı geldi aklına (...). Entrikacı bir yaratık; rüzgâr gibi anlamsız görünen çabalar içinde, içyüzü bir türlü kestirilemeyen uzak ve yabancı buyruklara uyar gibi adeta.</span></p>

      <p class="paragraf"></p>

      <p class="paragraf"><span class="regular-metin">Bir dakika, bir dakika. Normal korku romanlarında hava durumu korkunç bir atmosfer oluşturmak için kullanılır. Aniden ortaya çıkan kara bulutlar gelişecek kötü olayların habercisidir ve tüyler ürpertici cinayet de elbette fırtınalı bir havada işlenir. Demek ki hava durumu insanları etkisi altına almaktadır, hatta insanlar üzerinde çok daha etkilidir: İnsanoğlu doğanın ta kendisidir ve hatta doğanın boyunduruğu altındadır. Ama bu da ne demek oluyor, doğanın kendisinin “entrikacı” olması, yani doğaya insana özgü özellikler verilmesi de ne anlama geliyor? Doğa, “anlamsız görünen çabalar içinde” olduğu için entrikacıdır, oysa o bu iş için görevlendirilmiştir. Öyleyse doğa bu görevleri kimden almaktadır? Görevi kimin verdiğini</span> <span class="italik">Dava</span><span class="regular-metin">’da öğrenemedik. Sorumuzun yanıtını bu korkunç şatonun çevresinde dolaşarak bulabileceğimiz de şüpheli, çünkü neticede insana “içyüzü bir türlü kestirilemeyen” görevler veriliyor.</span></p>

      <p class="paragraf"><span class="regular-metin">Öyleyse şimdilik köyden dışarıya çıkmayalım. Her korku romanında olduğu gibi buradaki köylüler de pek konuşkan değildir, çekingen ve huysuzdur. Kafaları sanki gördükleri işkence sonucunda şekillenmiş gibidir:</span></p>

      <p class="arayazi"><span class="alinti" style="font-size:1em;" xml:lang="tr-TR">(B)ayağı ıstırap taşan yüzler –kafaları sanki üstten vurularak yamyassı edilmiş, yüz çizgileri adeta bu darbenin acısı içinde oluşmuştu– (...).</span></p>

      <p class="paragraf"></p>

      <p class="paragraf"><span class="regular-metin">Bu, dümdüz edilmiş kafaların ve dayak yemiş ruhların mahiyeti ne olursa olsun bir direniş formuna sokulamayacağı anlamına gelir ve Marksizmin açıkça reddedildiğini gösterir. Devrim mi? Belki birkaç yeni fikir? Tüm bunların en ufak bir şansı yoktur. Bir “yabancı” sadece ve sadece “gelen gidenin olmadığı” yerde rahatsızlık vermektedir. Ne de olsa K.’nın şatoya ait olduğu kulaktan kulağa yayılmıştır ve bu nedenle K. özel bir koruma altına alınmıştır. Gördünüz mü, feodal sevk belgesinin sağladığı iktidar bile işleri kolaylaştırmıştır. “Şato” K.’ya bir ulak göndermekle kalmamış, aynı zamanda Arthur ve Jeremias isminde iki de yardımcı göndermiştir. K. zevahiri kurtarmak için bu ikisinin çoktandır beklediği “eski” yardımcıları olduğunu kabul etmek durumunda kalır.</span></p>

      <p class="paragraf"></p>

      <p class="arayazi"><span class="regular-metin">“</span><span class="regular-metin">Siz kimsiniz” diye sordu, bir ona, bir ötekisine bakarak. “Yardımcılarınız” diye cevapladı adamlar. Otelci de “Evet, sizin yardımcılar” diye onayladı usulca. “Nasıl?” diye sordu K. “Siz, benim peşimden buraya gelmelerini söylediğim, burada kendilerini beklemekte olduğum yardımcılarım mısınız?” Adamlar söyleneni doğruladı.</span></p>

      <p class="paragraf"></p>

      <p class="paragraf"><span class="regular-metin">Peki ya bu kimlik araştırması, sonunu K.’nın belirleyebileceği bir oyundan ibaret değilse? Buradaki korkunçluk, K’nın başka bir biçimde daha “yanılmış” olup olmadığı sorusunda yatmaktadır. Bu şu anlama geliyor: ya “eski yardımcılarım”ın kim olduğunu biliyorumdur ya da bunlar henüz tanımadığım “yeni yardımcılarım”dır. Yoksa eski yardımcılar kılık mı değiştirmiştir, ya da kılıkları mı değiştirilmiştir? Belki de bunlar</span> <span class="italik">Amerika</span><span class="regular-metin">’daki Delamarche ve Robinson’dur. En azından Arthur da, Jeremias da geceyi geçirecekleri yeri yadırgamaz: “(...) bir köşeye eski iki entari sermiş, üzerine yerleşmişlerdi.” Ve her ne hikmetse bu ikisi yardımcıdan ziyade “nöbetçi”ye benzemektedir – öyleyse belki de</span> <span class="italik">Dava</span><span class="regular-metin">’daki Franz ve Willem’dirler. Bu “açık bellek” öyle bir korkunçluk tasavvurudur ki, onu ancak ve ancak Alzheimer hastaları tam manasıyla kavrayabilir.</span></p>

      <p class="paragraf"><span class="regular-metin">K., üzerinde şık üniformasıyla çıkagelen Barnabas sayesinde kimin emrinde çalışacağını öğrenir. Yüksek derece bir memur olan orta boylu, şişman, mızmız, temiz yüzlü, sarkık yanaklı, siyah bıyıklı “Klamm” resmi bir yazıyla K.’ya şatoda “Kont hazretlerinin hizmetinde çalışmak üzere” işe alındığını bildirir. Gece olmasına rağmen K. Barnabas’la beraber şatoya gitmek ister, şatonun sekreteriyle konuşmak için sabırsızlanmaktadır. Çünkü K., bu tür romanlarda alışık olduğumuz üzere, seçilmiş kişidir, bir kahramandır, hayatına mal olabilecek tehlikelerden bile korkmayan cesur bir maceracıdır. Daha küçücük bir çocukken bile büyük zorluklara göğüs germiş, olumsuz koşullara, gelenek göreneklere, okul ve kiliseye karşı durmuştur. K. bunlara bağlanmış, onları yuva bellemiştir. O nedenle bu sahne, girilmesi imkânsız gibi görünen şatonun ilk sahnesidir; kahramanın hem doğduğu hem de öldüğü sahnedir.</span></p>

      <p class="paragraf"></p>

      <p class="arayazi"><span class="regular-metin">Aklına sık sık doğup büyüdüğü kent geliyor, içini anılar kaplıyordu. Doğup büyüdüğü kentin de ana meydanında bir kilise yer vardı; kiliseyi kısmen bir gömütlük çeviriyor, gömütlüğü ise yüksek bir duvar kuşatıyordu. Ancak üç beş çocuk o zamana kadar tırmanıp çıkabilmişti duvara; K. da henüz bunu yapamayanlar arasındaydı. Onları böyle bir davranışa iten merak değildi kuşkusuz; gömütlüğün kendilerinden saklı gizli bir yanı kalmamış, parmaklıklı küçük kapısından kaç kez içeri girmişlerdi. Bütün istedikleri, o kaygan ve yüce duvarı fethetmekti, o kadar! Bir kuşluk vakti –sessiz ve boş meydan güneş ışığı içinde yüzüyordu; K. gerek önceleri, gerek sonraları meydanı hiç daha böyle görmemişti– şaşılası bir kolaylıkla başardı bunu; kaç kez deneyip de geri püskürtüldüğü bir yerinden, dişlerinin arasında küçük bir bayrak, ilk hamlede duvara tırmanıverdi. Daha taş topraklar aşağı yuvarlanıp dururken, yukarıda aldı soluğu. Bayrağı duvara dikti; bayrağın bezini gerdi rüzgâr. Sonra aşağıya baktı, çevrede gezdirdi gözlerini; omuzlarının üzerinden, toprağın içine adeta gömülüp kaybolan haçlara baktı. Bulunduğu yerde hiç kimse kendisinden büyük değildi. O sıra tesadüfen öğretmen geçti duvarın altından, öfke dolu bir bakışla onu aşağı indirdi. Duvardan yere atlarken dizini yaraladı K., ancak zar zor eve gelebildi; ama duvarın üzerine çıkmıştı ya!</span></p>

      <p class="paragraf"></p>

      <p class="paragraf"><span class="regular-metin">Çocuktaki dünyayı tanıma ve keşfetme tutkusu her şeyden daha büyüktür. Önce “okul” bu her yana merakla bakan gözlerini köreltir, aldığı bu ilk yara sonucunda kahraman, her ne kadar kabullenmek istemese de, yaralara açık hale gelir. Etrafında yaşayan köylüler şatodan ve onun erkinden korkarken, özgür kahramana göre insanların kaderini belirleyecek denli önemli olan şeyler adeta bir eğlencedir.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Beni eğlendiriyorsa, bazen bir insanın üzerinde hayati rol oynayabilen böyle gülünç bir karmaşanın içyüzünü görmemi sağladığından” dedi K.</span></p>

      <p class="paragraf"></p>

      <p class="paragraf"><span class="regular-metin">K. “karmaşa” hakkında kafa yormaz, onu anlamaya çalışmaz, hatta daha da kötüsü bununla ilgilenmenin gereksiz olduğunu düşünür. İktidarın merkezine giden yolu bulmak için, karşılaştığı ilk yüzeysel fikre inanır. Görünüşe göre şık üniformasıyla haberci Barnabas K. için iyi bir şanstır. Ne var ki bir yanlış anlama olur ve Barnabas K.’yı şatoya götüreceği yerde kendi ailesinin bulunduğu yere getirir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Demek bir yanlış anlama vardı ortada, çirkin ve rezilce bir yanlış anlama; K. da düpedüz bu yanlış anlamanın peşinden sürüklenmiş, kendini Barnabas’ın ipek gibi ışıldayan dar ceketinin büyüsüne kaptırmıştı. Derken Barnabas ceketinin düğmelerini çözmeye koyuldu; ceketin altında, güçlü ve adaleli bir uşak göğsü üstünde gri renkte, kirli, kaba ve yamadan geçilmeyen bir gömlek açığa çıktı. Ayrıca, çevredeki her şey bu gömleğe uygun düşmekle kalmıyor, hatta onu geride bırakıyordu; ağır ağır sürüklediği kaskatı bacaklarından çok el yordamıyla ilerlemeye çalışan gutlu yaşlı baba ve şişmanlığından ötürü ancak küçük küçük adımlar atabilen, göğsü üzerinde kavuşturulmuş elleriyle anne, her ikisi de odaya giren K.’ya doğru yola koyulmuşlar, öyleyken henüz onun çok uzağında bulunuyorlardı. Birbirlerine ve Barnabas’a benzeyen, ama yüz çizgileri Barnabas’ınkinden daha sert, boylu boslu ve sarışın iki kız kardeş gelenlerin çevresini almış, K.’dan bir merhaba bekliyorlar, K. ise ağzını açıp bir şey söylemiyordu. Hani öyle sanmıştı ki bu köyde herkes kendisi için bir önem taşıyordu ve kuşkusuz öyleydi de. Gelgelelim, bu evdeki insanlar onu hiç ilgilendirmiyordu.</span></p>

      <p class="paragraf"></p>

      <p class="paragraf"><span class="regular-metin">K. elbette yanılmıştır – bu aile onun geleceğini belirleyecektir, ancak bir sorun vardır; Barnabas’ın ailesi şatodaki iktidar oyununun karşı kutbunda yer almaktadır. En büyük kızları Amalia büyük bir günah işlemiş ve şatonun uşaklarını reddetmiştir. Okumaya devam ettikçe, romanda karşılaştığımız neredeyse tüm kadınların şato ile cinsel içerikli bir bağlantısı olduğunu anlarız. K. duygusuzca ve hiçbir bağlantısı olmaksızın süregiden bu fuhuş olgusunun acımasız ve trajik yanını değil, sadece iktidarla bağlantısını görür. Mesela K.’nın şatoda çalışanların takıldığı Beyler Oteli diye bilinen bir başka meyhanede tanıştığı, içki servisi yapan, şu fazlasıyla sevecen, küçük, sarışın kız Frieda vardır. Kız aynı zamanda Klamm’ın sevgilisidir ve işte tam da bu nedenle K. için arzu nesnesine dönüşür. “ ‘O zaman’, dedi, ‘saygıdeğer birisiniz benim için.’</span> <span class="regular-metin">” Anlaşılan burada şatoya giden yeni bir yol görünmektedir. (</span><span class="italik">Dava</span><span class="regular-metin">’da da söylediği gibi “Kadın eli sessiz sedasız pek çok iş görebili(r)” ve K.’nın işleri yine yolunda gitmeye başlamıştır.) Bir klasik gotik roman özelliği: Erkek kahramanla kadın kahraman karşılaşırlar ve sonraki bölümde mutlaka bir aşk sahnesi yer alır. Frieda ve K.’nın masanın altında gerçekleşen ilk temasları çok güzeldir (“Milena’ya Mektuplar”dan hatırlayacağımız “yabancılık” motifi buraya taşınmıştır, belki de anlatılan Kafka ile Milena Jesenská birlikteliğidir). Romanda bu sahne çok uzundur:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Canım! Canım sevgilim” diye fısıldadı, ama K.ya dokunmadı hiç; sevgiden baygın, sırt üstü yere uzanarak kollarını açtı. Mutluluk taşan sevgisi karşısında zaman, gözüne anlaşılan sonsuz görünüyordu. Hemen rasgele küçük bir şarkı tutturdu. Ama şarkı söylemiyordu da göğüs geçiriyordu sanki. K.’nın hâlâ düşüncelerden kendini kurtaramadığını görerek korkuyla doğruldu ve onu bir çocuk gibi çekip çekiştirmeye başladı: “Gelsene şuraya!” dedi. “Tezgâhın altında boğulur insan!” Derken birbirlerine sarıldılar, Frieda’nın ufak tefek vücudu K.’nın kollarında ateş gibi yanıyordu. K.’nın aralıksız kurtulmayı deneyip başaramadığı bir esriklik içinde birkaç adım yerde yuvarlanarak boğuk bir sesle Klamm’ın kapısına tosladılar, sonra yerdeki küçük bira birikintileriyle öbür pislikler ortasında serilip kaldılar. Böylece saatler geçti, birlikte soluyuşlar, birlikte kalp vuruşlarıyla saatler! K.’nın kendini kayboluyorum sandığı, havası bile yurdundaki havanın zerresini içermeyen saatler! Yabancılıktan boğulup gittiği, çılgınca ayartılar karşısında kendisini izlediği yola devamdan ve daha çok kaybolup gitmekten başka şey yapılamayacak yabancı bir yerde bildiği ve daha önce kimsenin ayak atmadığı kadar uzak bir yerde bulunuyorum sandığı saatler!</span></p>

      <p class="paragraf"></p>

      <p class="paragraf"><span class="regular-metin">Büyüleyici. Nereden geldiği bile bilinmeyen beş parasız K. yaptığı şüpheli açıklamalarla durumu kurtarmaya çalışırken, kısa zamanda şefinin sevgilisini kendi yanına çeker, hatta kız onunla belirsiz bir geleceğe yelken açmak üzere işini bile bırakır. (Kafka’nın Felice’den istemekten kaçındığı ve Georg Bendemann’ın Frieda Brandenfeld’den asla isteyemeyeceği bir iyiliktir bu. Bu motif yenidir. Felice ve Julie’nin tutumuna bir yanıt mıdır bu? Yoksa bu, Kafka’nın Milena Jesenská’dan yola çıkarak oluşturduğu yeni kadın figürünün yansıması mıdır?) “ ‘Eh, gidebiliriz artık!’ dedi Frieda; gitmekle kastettiği yer pek tabii ‘Zur Brücke’ oteliydi.” Kömür karası zemin üstüne kan kırmızı yazı: Dördüncü günün sabahı. Perde açılır ve karşımıza o çok iyi bildiğimiz sakin ve huzurlu aile ortamı çıkar, yer okul binasıdır. K. yataktadır, Frieda yere atılan döşekte yatmaktadır, yardımcılar yine eski entarilerin üstündedirler, otelcinin karısı da oradadır ve olağanüstü büyüklükte bir çorap örmektedir. “Bu durumda size şunu söyleyebilirim ki, en iyisi Frieda ile benim evlenmemizdir; hem de bir an önce” der K. ve ellerini ovuşturur. Ve Frieda’nın manevi annesi sayılan otelcinin karısı evliliğe onay verdikten sonra, bu hayırlı işin yolu da açılmış olur. Kariyer dediğin nedir ki. Daha dört gün önce kasabaya ayak bas, hemen işe yerleş, kafanı sokacak sıcak bir yuva bul, kabul görmekle kalma, bir de evlenecek birini bul. Hiç de fena sayılmaz. Geriye bir tek, Klamm’ın karşısına çıkıp gerekli açıklamayı yapmak kalır, ancak tam da bu aşamada herkes K.’ya karşı çıkarak, onu bu planından caydırmaya çalışır. K. aldığı bu tepki karşısında şaşkındır, bu işi bu kadar zor kılan nedir, bir türlü anlayamaz:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Şimdiye kadarki deneyimlerine göre, kontluk bürolarıyla resmen ilişki kurması fazla güçlük doğurmamıştı. Bunun bir nedeni, işinin görülmesi konusunda dıştan bakınca kendisi için pek olumlu bir ilkenin anlaşılan ilgili bürolarca benimsenmiş bulunması, bir başka nedeni ise resmi büroların çalışmaları arasındaki hayran kalınacak uyumdu; nerde yok gibi görünüyorsa, inadına orada tastamam bu uyumu seziyordu insan.</span></p>

      <p class="paragraf"></p>

      <p class="paragraf"><span class="regular-metin">K.’nın Klamm’dan istediği nedir ki? Tek istediği hak etmediği bir makama getirilmek ve burada yükselmek değil midir? Yükselmek istediği yer de sadece zirve değil midir? Bir saniye, bir saniye. Kahramanın buraya geliş amacı düzgün bir biçimde şatoya ulaşmak değil midir? K. son derece dikkatlidir, “çünkü saldıran o idi.” Şatonun saldırısına uğrayan ve kaleye boyun eğen köy evleri gibi şatonun iktidarına boyun eğen insanların üzerinde, önünde, arkasında duran K., uzaklardan gelen bu dokunulmaz gezgin onların tek umududur. K. tam içinde bulunduğu ortama uyum sağlamıştır ki, işler yeniden sarpa sarmaya başlar – ve bundan sonra artık korku romanı özellikleri ortadan kalkar. K.’dan üstün konumda bulunan muhtar, acı gerçeği ona açıklar. Yattığı yerden umarsızca dosyaları arayan muhtar, “Dediğiniz gibi kadastrocu olarak işe alındınız; ama ne yazık ki, bize bir kadastrocu gerekli değil. Bir kadastrocu için en ufak bir iş yok bizim burada” der. K. hangi kırsalın yüzünü ölçeklendirecektir? Bu köyde telefon bile vardır. Bütün modern dünya ölçülüp biçilmiş, itinayla düzenlenmiş dolaplar dolusu dosyaya bölünmüştür. Şatoyla kurulan bu ilk gerçek irtibatta da K.’nın sadece gerçek anlamda kadastroculuk görevine atanmadığı, yalnızca “Kontluk hizmetinde bir göreve” getirildiği anlaşılır, o da kesin değildir. Serseme dönen K. muhtarın karşısında başından geçen uzun yolculuk hakkında birkaç şey zırvalar, memleketinde bunun gibi bir iş bulmasının imkânsızlığından dem vurur, “haklı umutlarından” ve sonunda da “buradan bir kızla” nişanlandığından bahseder. “</span> <span class="regular-metin">‘Ha, Frieda’ dedi muhtar, en ufak bir şaşkınlığa kapılmaksızın. ‘Biliyorum. Ama siz nereye gitseniz, Frieda koşardı arkanızdan.’</span> <span class="regular-metin">” Geleceğe dair yaptığı güzelim planları elinden alınan kahraman, kendisine karşı açılan savaşı açıkça kabul eder. “Ben şatodan lütuf değil, hakkımı istiyorum.” K. bu hakkın içeriğini kısa bir süre sonra, Klamm’ın eski sevgilisi olduğunu itiraf eden otelci kadına söyler:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Ama benim ondan ne istediğimi açıklamam güç. Önce kendisini yakından görmek istiyorum; sonra sesini işitmek, sonra da bizim evlenmemiz üzerinde ne düşündüğünü öğrenmek. Kendisine başka ne gibi ricalar yönelteceğim, konuşmamızı akışına bağlı. Yani bazı şeyler söz konusu olabilir; ama benim için hepsinden önemlisi kendisiyle karşı karşıya gelmek.”</span></p>

      <p class="paragraf"></p>

      <p class="paragraf"><span class="regular-metin">Bir şey daha ekleyelim: yüz yüze konuşmak – tam da Franz’ın gerçek yaşamda babasından beklediği gibi. Tıpkı “Dönüşüm”deki anne ve Franz’ın kendi annesi gibi, bu öyküdeki kadınlar da (Klamm’ın kadınları) ona engel olmak için ellerindeki tüm kozları kullanırlar:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Pekâlâ” dedi otelcinin karısı ve sanki utanılacak bir şey söylüyormuş gibi yüzünü yastıklara gömdü. “Kendisinden bir görüşme rica ettiğinizi eş dost yardımıyla Klamm’a duyurabilirsem, yukarıdan cevap gelinceye kadar kendi başınıza hiçbir girişimde bulunmayacağınıza söz verir misiniz?” “Rica ya da kaprisinize evet demeyi ne kadar istesem de, böyle bir şey yapamam” diye cevapladı K.</span></p>

      <p class="paragraf"></p>

      <p class="paragraf"><span class="regular-metin">Gururlu bir edayla kadını reddeder. Savaşmak için gelmiştir, hizmet etmek için değil. Frieda aracılığıyla, otelcinin karısının kendisini sokağa atmak üzere olduğunu öğrenir. Bir saat içinde hem işinden olmuş, hem de yersiz yurtsuz kalmıştır. Bu kadarı da fazladır. Belki de başına gelenler sonucunda yepyeni bir pencereden bakacaktır hayata.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Baktık ki olmadı” diye sesini yükseltti sonunda Frieda; kollarını K.’nın boynuna dolamıştı, “kalkar gideriz buradan, bizi burada tutan ne var? Ama şimdilik, öyle değil mi, sevgilim, öneriyi kabul edebiliriz. Öğretmeni geri getirdim; kendisine ‘kabul ettim’ deyiver, tamam; sonra da kalkıp okula taşınırız.”</span></p>

      <p class="paragraf"></p>

      <p class="paragraf"><span class="regular-metin">Dördüncü gece erkenden gelir ve K. da Beyler Oteli’ne gitmek üzere yollara düşer. Acilen görüşmek istediği Klamm’ı burada bulacağına inanmaktadır. Ne var ki Klamm’la değil de Frieda’nın yerine işe alınan çocuksu, kızılımsı sarı saçlı Pepi’yle karşılaşır Beyler Oteli’nde. Yatağında yarı uyur yarı uyanık vaziyette bulduğu kız Klamm’ın kızağının bahçede olduğunu söyler ona. K. o akşam Klamm’ı göremez, ancak adamın kızağına girip saklanır ve kızakta kalmış olan konyak şişesini kafaya diker; Klamm’la yapacağı konuşmanın üzerinde bırakmasını beklediği etkinin, konyağın bıraktığı etkiyle aynı olacağını düşünür.</span></p>

      <p class="arayazi"><span class="alinti" style="font-size:1em;" xml:lang="tr-TR">(K)oku öylesine tatlı, öylesine okşayıcıydı ki, adeta çok sevilen birinin ağzından övücü ve sevimli sözler işitiliyor, ama övgü konusunun içeriği pek bilinmiyor, bilinmek de istenmiyor, yalnızca konuşanın sevilen biri olduğu kanısıyla mutluluk içinde bulunuluyordu. Kendi kendine kuşkuya düşerek, “Bu konyak mı şimdi?” diye sordu K. ve merakla şişeden bir iki yudum alıp tadına baktı.</span></p>

      <p class="paragraf"></p>

      <p class="paragraf"><span class="regular-metin">K. zilzurna sarhoşken Klamm’ın köy sekreterine yakalanır. Adam K.’yı sorguya çekmek ister, ancak K. bunu asla kabul etmez. Geri dönüş yolunda haberci Barnabas’a rastlar. Barnabas Klamm’ın mektubunu getirmiştir. K.’nın sabrını iyice taşıran son mektup şöyledir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Brückenhof’taki Sayın Kadastrocu’ya! Şimdiye kadar gördüğünüz kadastro işlerini pek beğendim. Yardımcılarınızın çalışmaları da övülmeye değer. Onları çalıştırmasını gerçekten iyi beceriyorsunuz. Gayreti sakın elden bırakmayın, işleri iyi bir sonuca vardırmaya bakın. Çalışmalara ara verilirse, kızarım doğrusu. Merak da etmeyin, ücret sorunu pek yakında karara bağlanacaktır. Gözümü sizden ayırmayacağım.”</span></p>

      <p class="paragraf"></p>

      <p class="paragraf"><span class="regular-metin">Bu mektubun neden olduğu dehşet, hem trajik hem de komiktir. Neticede insan için kişiliğinin, iyiniyetinin ve emeğinin takdir görmesinden daha önemli bir şey yoktur. Ne var ki mektupta K.’ya takdir gösterilmesi boşunadır, çünkü henüz hiç mi hiç (en azından bilinçli olarak) çalışmamıştır. Takdir sözcüklerinin yanı sıra mektupta bir de uyarı mahiyetinde bir ifade kullanılmıştır: “Gözümü sizden ayırmayacağım.” Buradaki manasız takdirler, diktatörlerin hizmetinde çalışanların karşılaştığı türdendir. K. mektubu okuyunca kendisini daha da büyük bir çaresizliğin içinde bulur. Kendisini Klamm’la görüştürmesi için Barnabas’a başvurur.</span></p>

      <p class="paragraf"><span class="regular-metin">Bu arada Frieda okul binasındaki bir sınıfa yerleşmiş, burayı rahatça kalınabilecek bir yer haline getirmiştir. K.’yla yaşlı çiftler gibi birbirlerine sokulup yatarlar, “sıcaktan ve sessizlikten mutlu” olurlar. K. gecenin bir yarısı kalkar, bir de ne görsün, yanında yatan Frieda değil yardımcılardan biridir. Frieda uyanmış ve göğsüne atladığını sandığı kara kediyi aramaya koyulmuştur. Kız yalan mı söylemektedir, yoksa çocukça batıl inançlar doğrultusunda lanetli bir hayvan olduğuna inanılan “kara kedi” gerçekten de var mıdır? Bu soruya verilecek cevabın hiçbir önemi yoktur: çünkü eğer insan, kendine en yakın olması gereken kişinin yani eşinin sözlerine itimat edemeyecekse hayatı zaten cehenneme dönmüş demektir. Gün ışımaktadır, bu K.’nın okulda hademelik yapacağı ilk gündür. Öğrencilerle birlikte güzel ve biraz da sert mizaçlı öğretmen hanımın gelmesiyle okul tam anlamıyla mahşer yerine döner. K.’nın gece odun almak üzere kapıyı kırıp odunluğa girdiği anlaşılınca, hemen oracıkta işine son verilir. Ancak K. hakkındaki bu kararı kabul etmez ve bu kez kendisine (şimdilik) son mühlet verilir.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Öğretmenin kapıda K.’ya yönelttiği son sözlerde de anlaşılan bunun etkisi seziliyordu: “Froylayn Gisa çocuklarla çaresiz ayrılıyor odadan; çünkü dikbaşlılık edip işten el çektirmeme kulak asmıyorsunuz; doğrusu kimse de Froylayn Gisa’dan, böyle genç bir kızdan sizin o pis aile yaşamınızın ortasında ders yapmasını isteyemez. Diyeceğim, yalnız kalıyorsunuz burada; sizi görecek ahlak sahibi kişilerin nefret duygularından uzak, dilediğiniz gibi yan gelip yatabilirsiniz artık. Ama inanın, bu çok sürmeyecek.”</span></p>

      <p class="paragraf"></p>

      <p class="paragraf"><span class="regular-metin">Bu, yaklaşan devrimin ayak sesleri midir? Kendini savunmak için çaba gösteren K, arkasından iş çevirip Frieda’ya yanaşmaya çalışan yardımcılarının işine son verir. Ne var ki görünüşe aldanmamak gerekmektedir. Savaşın getirdiği özgürlük, istekle kurulan yakın ilişkileri de zedeler. K. aradan henüz bir hafta bile geçmeden Frieda’yı eleştirmeye başlar:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Zinde ve kararlı bir ifade Frieda’nın gösterişsiz vücudunu her vakit bir güzellikle donatmışken, şimdi bu güzelliğin yerinde yeller esiyordu. Birkaç gün K.’yla birlikte yaşamak bu sonucu sağlamaya elvermişti. (...) Ama K. da Frieda’ya bağlanmasından ötürü her şeyin hakkında nasıl hayırlı bir yola girdiğini açıklayacak gücü kendinde bulamadı artık.</span></p>

      <p class="paragraf"></p>

      <p class="paragraf"><span class="regular-metin">Frieda bir kez daha K.’ya birlikte buradan gitmeyi önerir, Fransa’nın güneyine ya da belki İspanya’ya –K.’nın onu kucaklamayan kollarının sıcaklığını hissedebileceği ılıman iklimlerin olduğu herhangi bir yere– gidebileceklerini söyler.</span></p>

      <p class="paragraf"><span class="regular-metin">Franz, Milena’yı kendisiyle birlikte gelmeye, kaçmaya, Filistin’e ya da başka herhangi bir yere gitmeye razı etmek için az mı dil dökmüştür.</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Cevap mektuplarıma “evet” dersen, artık Viyana’da yaşayamazsın, bu imkânsız.</span></p>

      <p class="paragraf"></p>

      <p class="paragraf"><span class="regular-metin">İyi de, sadakatsiz kocası, Franz Werfel, Otto Pick ve Egon Erwin Kisch ile edebiyat borsası konusunda havalı havalı atıp tutarken, onun yanında sessiz sedasız duran Milena’nın Viyana’daki “Beyler” Café’de işi neydi? Ernest Pollak uyuşuk adamın tekiydi, her açıdan soğuk ve küstahtı, üstelik Milena için harcayacak tek kuruş kazanmaya muktedir de değildi. Kafka acı acı gülümser – Milena’yla yeniden bir araya gelerek yepyeni bir hayata başlayabileceğini, kendisinin doğruluk anlayışına uygun bir aile kurup evli barklı bir adam olabileceğini düşünmüştür. Peki ama, eğer hayata geçmiş olsaydı bu birlikteliğin geleceği nasıl şekillenirdi? Frieda ile K.’nın ihtiraslı birlikteliği çabucak dağılmaktadır. Frieda’nın gözünü öfke bürümüştür:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Bana karşı sevgi duymuyorsun, artık vaktin bile yok bana ayıracak; beni yardımcıların eline bırakıyor, kıskançlık nedir bilmiyorsun; senin için taşıdığım tek değer, bir zaman Klamm’ın sevgilisi olmam; bilgisizliğinden ötürü de Klamm’ı bana unutturmamak için çırpınıp duruyorsun, hani yok mu, sonunda o nazik an gelip çatınca, pek diretmeyeyim.”</span></p>

      <p class="paragraf"><span class="regular-metin">Bunun hemen ardından, romandaki kahramanla birlikte yuva kurmak üzere yola çıkan kadın, özeleştirisini yapmakta gecikmez:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Sonra gerçekten öyle olmuştu ki, sana yardım edeyim diye ne kadar çırpınmış, yardım edememiştim; yardım etmeyi bırak, engel olmuştum sana. Benim yüzümden otelcinin karısı sana düşman kesilmişti, senin hâlâ küçümsediğin zorlu bir düşman; beni pek düşünüp merak ettiğinden, işini kaybetmemek için savaşman gerekiyordu; muhtara karşı üstünlüğü elden çıkarmıştın, ister istemez öğretmene boyun eğdin, yardımcıların eline teslim ettin kendini; ama en kötüsü, benim yüzümden Klamm’a karşı suçlu duruma düştün. Şimdi ise habire Klamm’a ulaşmak istemen, ne yapıp yapıp onunla güçsüz bir çabadan başka şey değil.”</span></p>

      <p class="paragraf"></p>

      <p class="paragraf"><span class="regular-metin">Frieda onu yine Barnabas’ın ailesi hakkında uyarır ve K.’yı onlara yapmayı planladığı ziyaretten vazgeçirmeye çalışır. Sabırsızlanan K. yeni haberler alacağını umarak akşama doğru Barnabas’ın evinin yolunu tutar. Burada Barnabas’ın kız kardeşleri Amalia ve Olga ile karşılaşır. Amalia, yatakta uzanmıştır, Olga da ona ailesinin hikâyesini anlatacaktır. Klamm otelcinin karısını bir daha yanına çağırmamıştır, Frieda da başını alıp K.’yla gittiğinden Klamm’ın çağrısına uymamıştır, ancak Amalia başından beri Klamm’dan uzak durmaktadır. Ailesi el etek öpmek için şatonun kapılarını aşındırırken yaşlanmış, bu yolda tüm varlıklarını harcamıştır. Ruhsal olarak da çökmüşlerdir. Olga, kız kardeşinin yaptıklarının kefaretini ödemek için düzenli olarak şatodaki hizmetlilerle birlikte olur. Barnabas kendi bildiği şekilde şatoya hizmet etmek için görevlendirilmiş olmasa da habercilik yapmaktadır. Aralarında, tüm ailenin mahvına yol açan namusu için savaşan tek kişi Amalia’dır. O da kendisini bir ayağı çukurda olan anne ve babasına hizmet etmeye adamıştır. “Ne var ki, bütün bunları göz önünde tutunca, Frieda ile Amalia arasında ne fark kalıyordu geriye? Yalnızca bir fark: Amalia’nın yanaşmadığı şeyi Frieda’nın tutup yapması” der Olga, ailesinin trajik öyküsünü özetlerken. Ancak K.’nın buradaki tutumu yine bencil ve ahlakdışıdır:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Belki” dedi K. “Ama benim için başlıca fark şu: Frieda benim nişanlımdır (...).”</span></p>

      <p class="paragraf"></p>

      <p class="paragraf"><span class="regular-metin">Peki ama, eğer Barnabas gerçek bir haberci değilse, K.’nın Klamm’a yazdığı mektuba ne olmuştur?</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Mektup mu?” dedi Olga. “Evet, bir zaman sonra, Barnabas’ı yeterince sıkıştırmış olurum; günler ve haftalar geçebilir bu arada; o zaman Barnabas yine de mektubu alır, sahibine ulaştırmak üzere kalkıp yola düşer.”</span></p>

      <p class="paragraf"></p>

      <p class="paragraf"><span class="regular-metin">Bu arada, herkesçe dışlanan Barnabas ailesine gönüllü bir ziyarette bulunarak hem kendisi hem de ailesi için bir utanç kaynağına dönüşen K.’yı affedemeyen Frieda Beyler Oteli’ne geri dönmüştür:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Olacağı önceden görülüp önlenemeyen şey sonunda gerçekleşmişti demek, Frieda kendisini bırakıp gitmişti.</span></p>

      <p class="paragraf"></p>

      <p class="paragraf"><span class="regular-metin">K. da sorgulanmak üzere Beyler Oteli’ne çağrılır ve bu kez buyruğa uyar:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“(Momus) Vay, Sayın Kadastrocu!” dedi. “Sorgulanmaktan pek hoşlanmayan siz, demek şimdi bir an önce sorgulanmak istiyorsunuz, öyle mi! Ama o zaman benşm tarafımdan sorgulansaydınız, iş daha kolay olurdu. Doğru; elverişli sorgulamaları elverşsizlerinden ayırmak güçtür.”</span></p>

      <p class="paragraf"></p>

      <p class="paragraf"><span class="regular-metin">(</span><span class="italik">Dava</span><span class="regular-metin">’da Josef K. mahkemenin sorgularını reddetmek gibi bir hataya düşmüştü. Acaba Josef K.’dan daha mantıklı davranan K. için mutlu sona ulaşma ihtimali var mıdır?) K. Frieda ile konuşurken ufak da olsa bir umut ışığı belirir:</span></p>

      <p class="arayazi"><span class="alinti" style="font-size:1em;" xml:lang="tr-TR">(...) Frieda şaşkın şaşkın K.’nın yüzüne baktı, sonra boşta duran elini usulcacık K.’nın alnında ve yüzünde gezdirdi. Sanki K.’nın nasıl biri olduğunu unutmuş da hayalini belleğinde yeniden canlandırmak istiyordu; ayrıca gözlerinde de zar zor bir anımsayışın buğulu peçesi vardı. (...) “Anlattıklarının hepsi pek güzel” dedi K., “ne var ki, daha önce içki salonundan benim için ayrılmıştın; oysa şimdi, evlenmemizin arifesinde yine oraya dönmek mi istiyorsun?” – “Evlenmeyeceğiz ki!” dedi Frieda. “Sana ihanet ettim, onun için mi?” diye sordu K. Frieda başıyla doğruladı. “Ama bak Frieda!” dedi K. “Bu sözüm ona ihanet konusunda şimdiye kadar ikide bir konuştuk seninle; her seferinde de ister istemez anladın ki, bu yersiz bir kuşkudur. O gün bugün de bende bir şey değişmedi, her şey eskiden olduğu ve başka türlü de olamayacağı gibi saf ve temiz kaldı. Demek ki, sende değişen bir şey var; yabancı telkinlerin etkisiyle ya da başka yoldan değişen bir şey. Ama öyle ya da böyle, bana haksızlık ettiğin kesin (...).”</span></p>

      <p class="paragraf"></p>

      <p class="paragraf"><span class="regular-metin">Ne var ki Frieda’ya göre K.’nın Barnabas’ın dışlanan ailesiyle konuşmuş olması yeteri kadar büyük bir sadakatsizliktir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">“Kızlara şöyle ya da böyle davranmışsın, o kadar önemli değil; bir kez senin bu aileye gidişin, evlerinin kokusu giysilerine sinerek geri dönüşün katlanılmaz yüz karası benim için. Bu yetmiyormuş gibi okuldan çıkıyor, bir şey demeden hemen seğirtiyorsun kızların oraya; hatta yarı geceyi yanlarında geçiriyorsun.”</span></p>

      <p class="paragraf"></p>

      <p class="paragraf"><span class="regular-metin">Aslında Frieda yardımcılardan biri olan Jeremias ile birliktedir. Tüm gücünü yitirmek üzere olan K. şatonun sekreterine çıkar. Bu beklenmedik misafir sekreteri şaşırmış olsa da görüşme K. için verimli geçer:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">(...) “Kadastroculuk nasıldır acaba?” – “Benim kadastroculuk yaptığım yok ki! Beni kadastroculukta çalıştırmıyorlar” dedi K. Aklı söylediği şeyde değildi pek; doğrusu Bürgel uyusun diye can atıyor(du)...</span></p>

      <p class="paragraf"><span class="regular-metin">Sekreter Bürgel bunun gibi alışılmadık durumlarda her ricanın yerine getirildiğini açıklarken K. çok derin bir uykuya dalar:</span></p>

      <p class="paragraf"></p>

      <p class="arayazi"><span class="regular-metin">K. uyumuştu; hani doğru dürüst bir uyku sayılmazdı, Bürgel’in sözlerini önceki ölesiye yorgun uyanıklığına göre şimdi daha iyi işitebiliyordu belki; konuşulanlar kelime kelime gelip kulağına çarpıyordu, ama o rahatsızlık verici bilinç yükü üzerinden kalkmıştı; kendini özgür hissetmekteydi. Artık Bürgel tutmuyordu onu,</span> <span class="regular-metin">kendisi zaman zaman el yordamıyla Bürgel’e doğru ilerliyordu; henüz uykunun derinliklerine gömülmemiş, ama içerisine dalmıştı. Kimse de bunu onun elinden almamalıydı. Böylelikle büyük bir zafer kazanmıştı sanki ve ansızın bunu kutlamak üzere ortada bir kalabalık beliriverdi. O mu, yoksa bir başkası mı, zaferin şerefine şampanya kadehini havaya kaldırdı. Ve ne olup bittiğini herkesin bilmesi için yapılan savaş ve kazanılan zafer bir kez daha anlatılmak istendi; ya da anlatlmayıp yeniden olup bitmeye başladı. Ama daha önceden kutlama yapılmış, işin mutlu bir sona ulaşması kesşn sayıldığı için kutlamanın daha önce yapılmasında sakınca görülmemişti (...).</span></p>

      <p class="paragraf"></p>

      <p class="paragraf"><span class="regular-metin">K. bir sonraki rüyasında şatoyla asıl savaşını verir. Bundan önceki rüyasında savaş sandığı şey, aslında bir zafer kutlamasıdır –</span> <span class="italik">Şato’</span><span class="regular-metin">da zaman akışı karmaşıktır, zaman kendi kurallarına göre işlemektedir. Savaş sahnesi, satranç oyunundaki hamleleri anımsatır:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Bir Yunan tanrısının heykeline pek benzeyen çırılçıplak bir sekreter, savaş sırasında K. tarafından sıkıştırılıyordu. Çok gülünçtü doğrusu, K. da uykusunda hafifçe güldü: K. saldırdıkça, sekreter boyuna ürküp o mağrur duruşunu bırakıyor, havaya kalkık kolu ve sıkılmış yumruğuyla hayâ yerlerini acele örtmek zorunluğunu hissediyor, ama hep de bunu yapmakta gecikiyordu. Savaş uzun sürmedi; adım adım –adımlar da küçümsenecek gibi değildi– ilerledi K. Bir savaşa da benzemiyordu aslında; ciddi bir karşı koymakla karşılaşılmıyor, ancak zaman zaman sekreterin ciyakladığı duyuluyordu. Gıdıklanan bir kız gibi ciyaklıyordu Yunan tanrısı. Ve sonunda gözden kayboldu. Büyük bir alanda tek başına kaldı K., savaşmaya hazır, sağına soluna dönerek rakibini aradı; ama ortada kimseler yoktu, ayrıca kalabalık dağılıp gitmişti, yalnız şampanya kadehi paramparça duruyordu yerde. K. üzerine basarak kadehi büsbütün kırıp parçalamak istedi; ama parçalar ayağına batınca irkilerek uyandı. Uykusundan uyandırılan küçük bir çocuk gibi bir neşesizlik vardı üzerinde. Bürgel’in çıplak göğsünü fark edince, gördüğü düşten kaynaklanan bir düşüncenin kafasında şöyle bir belirip kaybolduğunu hisseder gibi oldu: Senin Yunan tanrısı işte karşıda! Ne duruyorsun, yataktan alaşağı et kendisini.</span></p>

      <p class="paragraf"></p>

      <p class="paragraf"><span class="regular-metin">Çocuk K. rüyasında sekreteri yener. Fallus sembolü olarak sıkılan yumruklar havaya kaldırılsa da çocuk henüz masumdur, onda utanma duygusu yoktur ve bu nedenle üreme organlarının görünmemesi için çabalayan erkeklerden çok daha hızlıdır. Ne var ki burada bahsi geçen tanrı, tek tanrılı dinlerin ataerkil baba tanrısı değil, bir Yunan tanrısıdır ve savaşın sonunda yüreklere korku salan erkekliğini kaybederek, kız gibi “ciyaklayan” hermafrodit bir varlığa dönüşür. (Bu şekilde tasvir edilen güreş sahnesi, aynı zamanda</span> <span class="italik">Amerika</span> <span class="regular-metin">romanındaki Klara Pollunder’le olan ilk sevişme sahnesini hatırlatır.) Gerçek zaferin yaşandığı anda, yani K.’nın mücadele etmeye başladığı, onu alıkoymalarına izin vermediği ve ortadan kaybolmadığı anda K. yine yalnızdır, çünkü “kalabalık dağılıp gitmişti(r)”. Ne yazık ki K. için zafer sadece bir rüya olarak kalır. K. sekreteri “yataktan alaşağı edecek” cesareti kendinde bulamaz. Oysa bu, Bürgel’in de belirttiği gibi, onun gerçek görevidir: “Evet, durmayın, gidin artık! Uykudan bir türlü sıyrılıp çıkamıyor gibisiniz.” K., uyanınca gerçekte kazananın Klamm olduğunu anlar. Sekreter Erlanger, K.’ya Frieda’yı Klamm’a teslim etmesi gerektiğini bildirir. Çünkü her şeyi eski düzenine sokarak, Klamm’ın keyfinin kaçmasını engellemeleri gerekmektedir. Henüz her şey kaybedilmemiştir. Ertesi gün Pepi K.’yı yanına çağırarak kış geçene kadar onunla kalabileceğini söyler:</span></p>

      <p class="arayazi"><span class="alinti" style="font-size:1em;" xml:lang="tr-TR">“Frieda bırakıp gitti seni; ne benim, ne senin söylediklerine göre bir daha da sana dönme umudu yok, dönüp gelse de aradaki zamanı bir yerde geçirmen gerekecek, hava soğuk çünkü, seninse ne işin, ne yatacak yerin var; gel istersen, arkadaşlarımı beğeneceksin, yanımızda rahat etmen için çalışırız (...).”</span></p>

      <p class="paragraf"></p>

      <p class="paragraf"><span class="regular-metin">K. bu teklifi geri çevirir. Rahat ve huzur onun için baştan beri sadece ve sadece iktidara giden yolu açacaksa işe yaramıştır. Sonunda bu tutumuyla iktidar sahiplerini az da olsa huzursuz edebilmiştir. Ne olursa olsun, otelcinin karısı K.’nın uyuyan sekreter karşısındaki yakışıksız davranışına içerlemiştir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Nasıl bir kimse olmalıymış ki insan, bu duruma hiç saygı göstermesinmiş. Doğru; K. gibi biri olmalıymış işte. Öyle biri ki, hem yasalara, hem insandaki o en normal saygı hissine bu duygusuz umursamazlık ve miskinlikle boş veriyor, dosya dağıtımını nerdeyse olanaksız kılıyor, otelin ününe gölge düşürüyormuş; şimdiye kadar hiç rastlanmadık bir duruma yol açıp umutsuzluğa kapılan beyleri kendilerini savunmak, normal insanlarda tasarlanamayacak bir kendini tutuştan sonra zile basıp yardım çağırmak ve başka türlü yerinden oynatılamayan K.’yı böylece başlarından atmak zorunda bırakıyormuş.</span></p>

      <p class="paragraf"></p>

      <p class="paragraf"><span class="regular-metin">K. kendisini savunmaya kalkışmaz, aksine suçlamaları ciddiye alır ve burada yeni olduğunu, sorguların onu çok yorduğunu belirterek af diler. Roman, bıçakla kesilir gibi aniden sona ermeden az önce K.’yı sorgulama sırası otelcinin karısına gelir. Bu onun son sorgusudur. Kadın, K’nın gerçekte ne işle meşgul olduğunu öğrenmek ister, K. da “kadastrocu” olduğunu söyler. Bunun üzerine kadın: “Doğru söylemiyorsun. Neden söylemiyorsun yani doğruyu?” diye sorar. K. kadına bakar ve onun içyüzünü görür: “Sen de söylemiyorsun ama” der. Ve anlarız ki şatonun bulunduğu diyarda gerçek diye bir şey yoktur, başından beri süregiden anlam arayışı boşunadır. Kim bilir belki de şatonun ve onu çevreleyen 20. yüzyılın dehşeti tam da burada yatmaktadır. Peki ama, o zaman K. alçak herifin teki mi, yoksa bir kahraman mıdır? Başlangıçta romanın dokuzuncu bölümünün sonunda bir tutanağa yer verilmiştir. Kafka daha sonra bu bölümü romandan çıkarır. Çıkarılan kısmı alıntılamak biraz düzenbazlık sayılsa da şöyle bir göz atmakta sakınca görmüyoruz: Tutanakta açıkça, belki biraz da fazla açıkça, şöyle denir:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Kadastrocu K.’nın suçunu kanıtlamak kolay değil. Çevirdiği dolapların içyüzünü anlayabilmek için, ne kadar tatsız bir şey sayılsa da, insanın kendisini zorlayıp onun düşüncelerinden içeri sızması gerekiyor. Bu yol izlenip, dışardan inanılmaz görünen bir kötülüğe rastlanınca şaşırmamalıdır; böyle bir durumla karşılaşıldı mı, kuşkusuz yanlış bir yere gelinmemiş, tam istenen yere varılmış demektir. Örneğin, Frieda olayını alalım ele. Kadastrocunun Frieda’yı sevmediği ve onunla evlenmesinin sevgiden kaynaklanmadığı açık bir şey; Frieda’nın hoyrat mizaçlı, üstelik geçmişi kötü bir kız olduğunu pekâlâ biliyor ve buna uygun biçimde davranıyor kendisine. Frieda’yla ilgilenmeksizin sağda solda sürtüp duruyor. İşte böyle durum. Bu da çeşitli biçimde yorumlanabilir: Zayıf karakterli, aptal, soylu ya da rezil bir insan gibi görülebilir K. Ama bunların hiçbiri doğru değildir. Köye gelişinden Frieda’yla bağlantı kurana kadar kadastrocunun izlediği ve bizim de buraya gösterdiğimiz yol titizlikle yürünerek gerçeğe ulaşılabilir. En sonunda insanın saçlarını diken diken eden gerçek de ele geçirildi mi, bu gerçeğe inanmaya insan kendini çaresiz alıştırmak zorundadır, yapılacak başka şey yoktur. Sadece pis hesaplarla Frieda’ya sokulur K. ve içinde hesabının doğruluğuna ilişkin bir umut yaşadıkça Frieda’dan elini çekeceği yoktur. (...)</span></p>

      <p class="paragraf"></p>

      <p class="paragraf"><span class="regular-metin">Yalnız kahraman K. sorgulanmaktan, karanlık bağlantılardan, iktidar peşinde koşarken ahlakını yitirir, akli dengesini bozacak kadar yorgun düşer, yakın olmak istediği insanlar tarafından terk edilir. Romanda da bahsedildiği gibi sonunda özgürlüğü seçer; ki özgürlüğün anlamı kaybedecek hiçbir şeyin olmamasıdır. “Klamm’ı Bekleyiş” başlıklı bölümde K. herkes gittikten sonra elektrik lambalarının ve aydınlanmanın ışığından yoksun bir biçimde karanlık avluda bir başına kalır:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">(Sürücünün) tüm lambaları söndürmesi –artık kimin için yanacaklardı ki– ve yalnızca yukarıda, ahşap galerideki aralık yer aydınlık kalarak sağda solda amaçsızca gezinen bakışları biraz kendinden yana çeker gibi olması üzerine K.’ya öyle geldi ki, sanki kendisiyle bütün bağlar koparılmıştı artık; sanki şimdi her zamankinden daha özgürdü ve burada normal olarak ayak atması yasaklanmış böyle bir yerde dilediği kadar bekleyebilirdi; sanki bu özgürlüğü da başkalarının pek üstesinden gelemeyeceği bir savaşımın sonuda ele geçirmişti ve kimse kendisine el süremez, onu bulunduğu yerden sürüp atamazdı; ama beri yandan –bu kanı da hiç değilse gene öyle güçlüydü içinde– sanki bu özgürlükten, bu bekleyişten, bu dokunulmazlıktan daha saçma, insanı daha umutsuzluğa sürükleyen bir şey yoktu.</span></p>

      <p class="paragraf"></p>

      <p class="paragraf"><span class="regular-metin">Yarım kalan</span> <span class="italik">Şato’</span><span class="regular-metin">nun nasıl biteceğini ancak tahmin edebiliriz. Max Brod Kafka’nın bu roman için öngördüğü sona dair şunları söyler:</span></p>

      <p class="paragraf"></p>

      <p class="arayazi"><span class="alinti" style="font-size:1em;" xml:lang="tr-TR">Kafka bu romanın son bölümünü hiç yazmadı. Ancak bir defasında kendisine romanın nasıl sona ereceğini sorduğumda bana bundan bahsetti. Sözde kadastrocu kısmen de olsa amacına ulaşacaktır. Mücadele etmekten vazgeçmez, ama sonunda kuvvetten düşer ve ölür. Ölüm döşeğinde yatarken herkes başında toplanır, şatonun K. hakkındaki kararı şöyledir: köyde yaşamasına izin verilmez, ancak bazı özel sebepler dikkate alındığından burada kalabilecek ve çalışabilecektir.</span></p>

      <p class="paragraf"></p>

      <p class="paragraf"><span class="regular-metin">“Dikkate alınan özel sebepler”: Kafka açısından bakacak olursak, bu bir mutlu son gibi görünür. Belki de</span> <span class="italik">Şato</span><span class="regular-metin">, yazarın romanları arasında mutlu sonla bitirmeyi planladığı tek eseridir. Milena Jesenská’ya olan aşkını yaşayabileceğine dair inancını nasıl içten içe beslediyse, bu romanın mutlu sonla biteceğine de öyle inanmıştır. Milena’ya olan aşkı onun için bir tecrübe olmuş ve ona Milena’dan sonra gönlünü kaptırdığı kadını –Dora Diamant– yalnızca sevmekle kalmayıp, birlikte yaşaması için de güç vermiştir.</span> <span class="italik">Şato</span><span class="regular-metin">’da bunun izlerini de görmek mümkündür.</span></p>

      <div class="footnotes">
        <div class="footnote">
          <p class="dipnot-bosluk"><a class="footnote-anchor" href="#footnote-225-37-backlink" id="footnote-225-37">37</a><span class="dipnotlar-bold-kafka" style="font-size:0.94em;" xml:lang="tr-TR">.</span> <span class="dipnotlar-italik-kafka" style="font-size:0.94em;" xml:lang="tr-TR">Horror vacui</span> (Latince): Boşluk korkusu. Özellikle ortaçağ Avrupası’nda ortaya çıkmış olan, ressamların eserlerinde boşluktan korkmaları durumudur. Bazı sanatçılar tablolarına neredeyse hiç boş yer bırakmayacak şekilde figürler ve nesneler eklemişler, bazen kompozisyonun dışında kalacak ve anlatıma katılmayacak betimlemelerde bile bulunmuşlardır. (ç.n.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-38-backlink" id="footnote-225-38">38</a><span class="dipnotlar-bold-kafka" style="font-size:0.94em;" xml:lang="tr-TR">.</span> Almanca: “leere Transzendenz”. (ç.n.)</p>
        </div>
      </div>
    </div>
  </div>
</body>
</html>
