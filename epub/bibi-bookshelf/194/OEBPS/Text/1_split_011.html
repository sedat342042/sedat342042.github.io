<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>1.html</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <br class="chapter" />
    <br class="chapter" />

    <p class="indentmetin">(<span class="ideitalik">Thebai kentinde, Oidipus’un sarayının önü.</span></p>

    <p class="indentmetin"><span class="ideitalik">Her kapının yanında basamaklarla yükselen bir</span></p>

    <p class="indentmetin"><span class="ideitalik">sunak. Saray önündeki merdivenlerin üzerine</span></p>

    <p class="indentmetin"><span class="ideitalik">diz çökmüş Thebaililer oralara defne ve zeytin dalları</span></p>

    <p class="indentmetin"><span class="ideitalik">koymuşlardır. Kalabalığın ortasında, ayakta bir</span></p>

    <p class="indentmetin"><span class="ideitalik">ihtiyar, tanrı Zeus’un Rahibi görülür. Oidipus bir</span></p>

    <p class="indentmetin"><span class="ideitalik">süre kalabalığı seyreder, sonra bir baba edasıyla</span></p>

    <p class="indentmetin"><span class="ideitalik">söze başlar.</span>)</p>

    <p class="normal">OİDİPUS</p>

    <p class="normal">Ulu Kadmos’un genç evlatları! Bu yakarı dallarıyla sarayımın önünde niçin diz çöktünüz? Kentin her yanından buhur dumanları, matem havaları, iniltiler yükseliyor. Derdinizi başkalarından duymak istemedim evlatlarım; ve ben, hepinizin pek iyi tanıdığı Oidipus, kendim çıktım karşınıza.</p>

    <p class="normal">(<span class="ideitalik">Zeus’un rahibine.</span>)</p>

    <p class="normal">Anlat ihtiyar; sana düşer herkes adına söz söylemek; neden buraya geldiniz? Bir derdiniz mi, bir isteğiniz mi var? Bütün kuvvetimle sizlere yardıma hazır olduğumu bilin. Önümde böyle diz çöküp yalvarmanıza üzülmeyecek, acımayacak kadar duygusuz değilim.</p>

    <p class="normal">RAHİP</p>

    <p class="normal">Söyleyeyim öyleyse Oidipus, yurdumun hükümdarı! Sunakların önünde diz çökenleri görüyorsun: Bazıları pek uzaklara gidemeyecek çocuklar, bazıları benim gibi ihtiyarlığın belini büktüğü rahipler, ben Zeus’un rahibiyim. Şunlar da gençlerin en değerlileri. Halk elinde dallarla meydanlarda, Pallas’ın çifte tapınağıyla kâhin İsmenos’un külleri önünde oturmuş. Sen de görüyorsun, kent içine düştüğü felaket kasırgasına göğüs geremiyor artık. Ekinler, sürüler mahvoluyor, çocuklar ölü doğuyor. Ateşler saçan iğrenç, belalı bir felaket, veba ortalığı kasıp kavuruyor, Kadmos evlatlarını kırıp geçiriyor ve karanlık Hades iniltilerle, çığlıklarla besleniyor. Burada, yuvanın etrafında toplanan bütün bu insanlar da, ben de senin bir tanrı olmadığını biliyoruz. Yine biliyoruz ki, tanrıların yardımına, rahmetine muhtaç olduğumuz böyle felaketli bir zamanda faniler arasında en kuvvetli sensin. Çünkü sen kimseye sormadan, bizden fazla bir şey bilmeden, bizi haraca kesen o zalim canavarın pençesinden kurtardın. Tanrı yardımıyla canımızı korudun; bunu herkes biliyor, herkes söylüyor. Bugün de, ey hepimizin sevgisini kazanan Oidipus, senden yardım dilemeye geldik; ister bir tanrıdan, ister bir kuldan ilham al; tecrübeli insanların söyledikleri de değerli, etkili olur. Fanilerin en akıllısı; şerefli geçmişini hatırla, kenti kurtar, canlandır. Kent geçmişteki hizmetlerini düşünerek sana kurtarıcı diyor. Çok zaman geçmedi aradan: bizi selamete erdirmiştin; göster yine kudretini. İlkin elimizden tutan, sonra da yüzüstü bırakan bir hükümdar demesinler sana. Bu kentte hüküm süreceksen, ıssız bir çöle değil, insanlara hükmetmek daha iyidir elbette. İçinde insan bulunmayan boş bir kale, boş bir gemi neye yarar?</p>

    <p class="normal">OİDİPUS</p>

    <p class="normal">Talihsiz evlatlarım; buraya benden ne istemeye geldiğinizi pek iyi biliyorum, hepinizin nasıl acı çektiğinizi pek iyi hissediyorum. Fakat inanın, içinizde hiçbirinizin benim kadar yüreği sızlamamıştır. Her biriniz kendi acısıyla yanarken, ben hepiniz için, Thebai için, kendim ve senin için ağlıyorum. Beni rahat uykulardan uyandırmadığınızı bilin. Bilin ki, çok gözyaşı döktüm, kafa yordum, iyice düşündükten sonra bir tek çare buldum, ona başvurdum: Kenti kurtarmak için ne yapmam, ne söylemem gerektiğini öğrensin diye, Menoikeus’un oğlu, karımın kardeşi Kreon’u Python tapınağına, Phoibos’a yolladım. Günler geçti gideli, hâlâ dönmedi. Bu beni kuşkulandırıyor. Ne yaptı, nerede kaldı acaba? O döner dönmez, tanrının buyruğunu yerine getirmezsem en büyük suçu kendim işlemiş olurum.</p>

    <p class="normal">RAHİP</p>

    <p class="normal">Tam zamanında sözünü ettin: Kreon’un buraya doğru geldiğini haber veriyorlar.</p>

    <p class="normal">OİDİPUS</p>

    <p class="normal">Ah, Apollon! Thebai’yi kurtarabilecek bir haberle gelse! Sevinçli olduğu yüzünden belli.</p>

    <p class="normal">RAHİP</p>

    <p class="normal">Başını çevreleyen defne dallarına bakılırsa, hayırlı haberlerle geliyor.</p>

    <p class="normal">OİDİPUS</p>

    <p class="normal">Öğreniriz şimdi her şeyi. Sesimi duyacak kadar yakınlaştı.</p>

    <p class="normal"><span class="idebold">(</span><span class="ideitalik">Oidipus sahneye giren Kreon’a seslenir.)</span></p>

    <p class="normal">Karımın kardeşi, Menoikeus’un oğlu, sarayımızın en yakını; ne cevap var bize tanrıdan?</p>

    <p class="normal"><span class="idebold">KREON</span></p>

    <p class="normal">İyi cevap. Söylemiştim size: En felaketli hadiselerden uğurlu sonuçlar doğabilir.</p>

    <p class="normal"><span class="idebold">OİDİPUS</span></p>

    <p class="normal">Sen cevabı söyle. Sözlerin gerçi kuşkularımı gideriyor, ama içimi pek de ferahlatmıyor.</p>

    <p class="normal"><span class="idebold">KREON</span></p>

    <p class="normal">Beni herkesin önünde dinlemek istersen, söylemeye hazırım. İstemezsen, saraya girelim.</p>

    <p class="normal"><span class="idebold">OİDİPUS</span></p>

    <p class="normal">Herkesin önünde konuş: Onların acısı bana kendi acımdan daha ağır geliyor.</p>

    <p class="normal"><span class="idebold">KREON</span></p>

    <p class="normal">Söyleyeyim tanrının cevabını öyleyse: Phoibos, bu kentin bağrında beslediği bir çirkefi vakit geçirmeden topraklarımızdan temizlememizi kesin olarak emrediyor.</p>

    <p class="normal"><span class="idebold">OİDİPUS</span></p>

    <p class="normal">Ne olduğunu bilmeden, nasıl temizleyeceğiz bu çirkefi?</p>

    <p class="normal"><span class="idebold">KREON</span></p>

    <p class="normal">Kan dökeni bu kentten sürüp çıkarmakla, yahut kanı kanla temizlemekle; başımıza gelen belalar hep bu yüzdenmiş.</p>

    <p class="normal"><span class="idebold">OİDİPUS</span></p>

    <p class="normal">Peki, kim bu kanı dökülen adam?</p>

    <p class="normal"><span class="idebold">KREON</span></p>

    <p class="normal">Oidipus, sen bu kentin başına geçmeden önce, Thebai’de Laios hüküm sürüyordu.</p>

    <p class="normal"><span class="idebold">OİDİPUS</span></p>

    <p class="normal"><span class="idebold">Biliyorum, söylediler. Hiç görmedim onu.</span></p>

    <p class="normal"><span class="idebold">KREON</span></p>

    <p class="normal">Laios öldürüldü. Tanrı şimdi açıkça bizden onun intikamını almamızı, kanına girenlerin cezasını vermemizi istiyor.</p>

    <p class="normal"><span class="idebold">OİDİPUS</span></p>

    <p class="normal">İyi ama, eskiden işlenmiş bir cinayetin kaybolan izlerini şimdi nasıl buluruz?</p>

    <p class="normal"><span class="idebold">KREON</span></p>

    <p class="normal">Onu öldürenler bu kentteymiş. Aranan bulunur, aranmayan elden gider.</p>

    <p class="normal"><span class="idebold">OİDİPUS</span></p>

    <p class="normal">Laios sarayında mı, kendi topraklarında mı, yoksa ülkesinin dışında mı öldürüldü?</p>

    <p class="normal"><span class="idebold">KREON</span></p>

    <p class="normal">Kâhine başvurmaya gidiyorum diye kentten çıktı; o günden sonra bir daha sarayına dönmedi.</p>

    <p class="normal"><span class="idebold">OİDİPUS</span></p>

    <p class="normal">Yalnız değildi ya? Yanında bulunanlar elbette bir şeyler anlatmışlardır.</p>

    <p class="normal"><span class="idebold">KREON</span></p>

    <p class="normal">Yanındakiler de canlarını kaybettiler. İçlerinden yalnız biri kaçıp kurtuldu. O da ancak bir şeyi hatırlayabildi...</p>

    <p class="normal"><span class="idebold">OİDİPUS</span></p>

    <p class="normal"><span class="idebold">Neyi? Ufak bir ipucundan çok şeyler çıkabilir.</span></p>

    <p class="normal"><span class="idebold">KREON</span></p>

    <p class="normal">Laios’un karşısına haydutlar çıkmış; onu bir kişi öldürmemiş, hepsi birden öldürmüşler.</p>

    <p class="normal"><span class="idebold">OİDİPUS</span></p>

    <p class="normal">Bu iş büyük para karşılığı tertiplenmemiş olsaydı, haydutlar böyle bir cinayeti işlemeye cesaret edemezlerdi.</p>

    <p class="normal"><span class="idebold">KREON</span></p>

    <p class="normal">Herkes böyle söylemişti o zaman. Ama Laios öldükten sonra, başımıza gelen felaketin heyecanı içinde kimsenin aklına onun öcünü almak gelmedi.</p>

    <p class="normal"><span class="idebold">OİDİPUS</span></p>

    <p class="normal">Hükümdarın mahvedildiği, iktidarın sahipsiz kaldığı bir zamanda, hangi felaket sizi olup bitenleri öğrenmekten alıkoyabilirdi?</p>

    <p class="normal"><span class="idebold">KREON</span></p>

    <p class="normal">Karşımıza canavar Sphinks çıkmıştı; bitmez tükenmez bilmece aklımızı altüst etti, başka bir şey düşünemez olduk.</p>

    <p class="normal"><span class="idebold">OİDİPUS</span></p>

    <p class="normal">Pekâlâ, bu davayı başından ele alıp aydınlatacağım. Phoibos yerden göğe haklı. Sen de Kreon, bu ölümle yakından ilgilenmekle iyi ediyorsun. Ben de sizinle beraberim. Thebai’nin, tanrının davasını üzerime alıyorum. Bu lekeyi sadece uzak dostlar için değil, kendimi de düşünerek temizlemeye çalışacağım. Laios’un kanına giren eller, benim canıma da kastedebilir. Onun öcünü almakla kendimi de korumuş olacağım. Haydi evlatlarım, kalkın bu merdivenlerden, götürün bu dalları. Bir başkası Kadmos evlatlarını buraya toplasın. Her şeyi göze aldım; tanrı da bizden yardımını esirgemezse kazanacağız bu davayı, kazanamazsak mahvolacağız.</p>

    <p class="normal"><span class="idebold">(</span><span class="ideitalik">Kreon’la birlikte saraya girer.</span>)</p>

    <p class="normal"><span class="idebold">RAHİP</span></p>

    <p class="normal">Söz verdi bize; zaten bunun için gelmiştik buraya. Kalkın evlatlarım, gidelim; dileriz bize bu haberleri gönderen Phoibos gelsin, bizi bu beladan kurtarsın!</p>

    <p class="normal"><span class="idebold">(</span><span class="ideitalik">Zeus’un rahibi halkla birlikte çıkar.</span></p>

    <p class="normal"><span class="ideitalik">Thebaili ihtiyarların korosu girer.</span>)</p>

    <p class="normal">KORO</p>

    <p class="normal">Ey tatlı sesi, Zeus’un!</p>

    <p class="normal">Zengin Delphoi’den,</p>

    <p class="normal">Ünlü Thebai’ye</p>

    <p class="normal">Nedir söyleyeceklerin?</p>

    <p class="normal">Dertlere çare Apollon,</p>

    <p class="normal">Deloslu tanrı;</p>

    <p class="normal">Sinsi bir korku</p>

    <p class="normal">Ürpertiyor içimi, derinden,</p>

    <p class="normal">Seni düşündükçe, seni...</p>

    <p class="normal">Kimbilir neler,</p>

    <p class="normal">Neler dönüyor başımızda...</p>

    <p class="normal">Söyle ey ebedi ses,</p>

    <p class="normal">O gözler kamaştıran</p>

    <p class="normal">Ümit çocuğu!</p>

    <p class="normal">Seni çağırıyorum ilkin,</p>

    <p class="normal">Zeus’un kızı,</p>

    <p class="normal">Ölümsüz Athena, seni!</p>

    <p class="normal">Kız kardeşini de,</p>

    <p class="normal">Yurdumuzu koruyan</p>

    <p class="normal">Artemis’i;</p>

    <p class="normal">O büyük meydanda,</p>

    <p class="normal">Tahtında muzaffer oturan;</p>

    <p class="normal">Seni de Phoibos,</p>

    <p class="normal">Oklarını enginlere atan!</p>

    <p class="normal">Yetişin, üçünüz de birden,</p>

    <p class="normal">Çıkın meydana!</p>

    <p class="normal">Korumuştunuz bir zamanlar</p>

    <p class="normal">Beldemizi yine sizler,</p>

    <p class="normal">Felaketin ateşinden;</p>

    <p class="normal">Yetişin bugün de yine,</p>

    <p class="normal">Yetişin, aman!</p>

    <p class="normal">Felaketler sayısız, ah!</p>

    <p class="normal">Bir aman vermez bela</p>

    <p class="normal">Çökmüş herkesin üstüne;</p>

    <p class="normal">Bilemiyorum çaresini</p>

    <p class="normal">Bu afetten kurtulmanın.</p>

    <p class="normal">Ünlü topraklarımızda</p>

    <p class="normal">Yetişmiyor artık meyveler;</p>

    <p class="normal">Ölüyor doğururken bütün analar.</p>

    <p class="normal">Kuş sürüleri misali,</p>

    <p class="normal">Thebaililer</p>

    <p class="normal">Birbiri ardından</p>

    <p class="normal">Bir azgın alev hızıyla</p>

    <p class="normal">Atılıyor kıyısına</p>

    <p class="normal">Karanlıklar tanrısının.</p>

    <p class="normal">Ve ölüyor kent</p>

    <p class="normal">Sayısız ölülerle.</p>

    <p class="normal">Acıyan yok</p>

    <p class="normal">Serilip yatanlara,</p>

    <p class="normal">Birbirine ölüm saçanlara.</p>

    <p class="normal">Kadınlar,</p>

    <p class="normal">Ak saçlı analar</p>

    <p class="normal">Üşüşüyorlar</p>

    <p class="normal">Her yandan</p>

    <p class="normal">Tapınaklara;</p>

    <p class="normal">Yalvara yakara,</p>

    <p class="normal">Ağlaya sızlaya,</p>

    <p class="normal">Döküyor acılarını,</p>

    <p class="normal">Ve yükseliyor işte</p>

    <p class="normal">Yanık matem havaları</p>

    <p class="normal">İniltiler arasından...</p>

    <p class="normal">O vahşi Ares,</p>

    <p class="normal">Feryatlar arasında</p>

    <p class="normal">Saldırıyor bize bugün,</p>

    <p class="normal">Kalkansız;</p>

    <p class="normal">Kavuruyor ortalığı.</p>

    <p class="normal">İnsafsız;</p>

    <p class="normal">Tanrım,</p>

    <p class="normal">Onu geri çevir de</p>

    <p class="normal">Kaçsın buralardan.</p>

    <p class="normal">İster geniş yatağına Amphitrite’nin,</p>

    <p class="normal">İster azgın dalgalarına Trakya’nın!</p>

    <p class="normal">Gece sağ kalan,</p>

    <p class="normal">Gündüz can veriyor.</p>

    <p class="normal">Ey tanrılar tanrısı Zeus!</p>

    <p class="normal">Sen ki hükmedersin yıldırımlara,</p>

    <p class="normal">Mahvet onu, mahvet!</p>

    <p class="normal">Sen de, ışığın tanrısı,</p>

    <p class="normal">Sen de...</p>

    <p class="normal">Bize yardım etmek,</p>

    <p class="normal">Bizi korumak için,</p>

    <p class="normal">Yağsın altın yayından,</p>

    <p class="normal">O kudretli okların;</p>

    <p class="normal">Savrulsun</p>

    <p class="normal">O meşaleler:</p>

    <p class="normal">Artemis’i aydınlatan,</p>

    <p class="normal">Lykia dağlarında dolaşırken.</p>

    <p class="normal">Yetiş sen de, yetiş,</p>

    <p class="normal">Ey Bakkhos,</p>

    <p class="normal">Adını bu yurda bağışlayan!</p>

    <p class="normal">Başı altın çelenkli,</p>

    <p class="normal">Yüzü pembe tanrı.</p>

    <p class="normal">Aynı Menades’lerden:</p>

    <p class="normal">O başıboş dolaşanlardan,</p>

    <p class="normal">Uğruna bayram edenlerden.</p>

    <p class="normal">Ayrıl da, yakıcı ateşinle</p>

    <p class="normal">Saldır o lanetliye,</p>

    <p class="normal">Tanrıların sevmediğine!</p>

    <p class="normal">(<span class="ideitalik">Koro son sözlerini söylerken Oidipus sarayından çıkar.</span>)</p>

    <p class="normal">OİDİPUS</p>

    <p class="normal">Yakarıyorsunuz; ben cevap vereyim size: Sözlerimi dinler, dediklerimi yaparsanız, dileğinize kavuşursunuz. Olup bitenlerden haberi olmayan bir insan sıfatıyla konuşacağım. Bir ipucu ele geçiremezsem, tek başıma bu araştırmayı başaramam. Bildiğiniz hadiseden sonra yurttaşlarınız arasına karıştım. Sizlere ve bütün Kadmos evlatlarına söyleyeceklerimi dinleyin: İçinizde Labdakos’un oğlu Laios’u öldüreni bilen varsa, emrediyorum, söylesin; cinayeti kendisi işlemiş olsa bile korkmasın, meydana çıkarılmasını beklemeden kendini belli etsin; canına kıyılmayacak, cezası bu kentten sürülüp çıkarılmak olacak. Bu cinayeti kent dışında oturan bir yabancı işlemişse, onu da bilen varsa susmasın: mükâfat görür, şükranımı kazanır. Söylemez susarsanız, içinizden biri korkuya kapılıp arkadaşını yahut kendini ele vermek istemezse, başına gelecekleri söyleyeyim: İktidarına sahip olduğum bu kentte oturan insanları, kim olursa olsun, o adamla konuşmaktan, onu evlerine almaktan, dualara, adaklara katılmaktan men ediyorum. Python kâhini de açıkça bildirdi; ben de emrediyorum: Hepimizi kirleten bu murdar mahlûk bütün aile ocaklarından atılacak! Benim için, Apollon aşkına, gözlerinizin önünde çökmekte olan kentimiz uğruna, emirlerimi yerine getirmenizi istiyorum. Bu temizlik tanrı buyruğu olmasaydı bile, bu toprakların böyle iğrenç bir cinayetle kirletilmesine gönlünüz razı olamazdı. Çünkü ölen yiğit bir insandı, hükümdarınızdı. Mademki bugün benden önce Laios’un elinde tuttuğu iktidar mevkiindeyim, aile ocağına, karısına sahibim; mademki bahtsızlığa uğramayıp çocukları olsaydı, aynı anadan doğan çocuklar bizi birbirimize bağlayacaktı; kendi öz babammış gibi onun öcünü almak zorundayım. Polydoros, Kadmos, Agenor kuşağından gelen Labdakos’un oğluna kıyanı bulmak için ne gerekirse yapacağım. Emirlerimi dinlemek istemeyenleri, dilerim, tanrılar topraklarından mahsul almaktan, evlat sahibi olmaktan mahrum bıraksın, bizden daha korkunç belalara uğratsınlar! Bugüne kadar ortaya çıkmayan eli kanlı adama gelince: Bu cinayeti ister kendi başına, ister başkalarıyla birlikte işlemiş olsun, dilerim, ölünceye kadar her şeyden mahrum kalmanın, sefalet içinde sürünmenin acılarıyla kıvransın! Dediklerimi yapmak isteyen Kadmos evlatlarına bütün tanrılarla birlikte Adalet tanrısı da yardımcı olsun!</p>

    <p class="normal">KOROBAŞI</p>

    <p class="normal">Kral! Beddua ettin; konuşmaya mecburum, hem de açıkça konuşmaya: Ben öldürmedim, öldüreni de bilmiyorum. Onun adını vermek bu araştırmayı emreden Phoibos’a düşer.</p>

    <p class="normal">OİDİPUS</p>

    <p class="normal">Doğru, ama hiç kimse tanrıların iradesine aykırı hareket edemez; öyle buyurmuşlar, öyle olacak.</p>

    <p class="normal">KOROBAŞI</p>

    <p class="normal">O halde ikinci bir sözüm var.</p>

    <p class="normal">OİDİPUS</p>

    <p class="normal">Başka söyleyeceklerin de varsa söyle; çekinme konuşmaktan.</p>

    <p class="normal"><span class="idebold">KOROBAŞI</span></p>

    <p class="normal">Kehanet sanatında Phoibos kadar kuvvetli biri var: Teiresias. Ona başvurulursa, olup bitenler anlaşılabilir.</p>

    <p class="normal"><span class="idebold">OİDİPUS</span></p>

    <p class="normal">Benim de aklıma geldi. Kreon’un tavsiyesi üzerine onu buraya getirmek için hemen iki adam yolladım. Şimdiye kadar gelmemiş olmasına hayret ediyorum.</p>

    <p class="normal"><span class="idebold">KOROBAŞI</span></p>

    <p class="normal">Başka bir rivayet daha var, ama eski, belirsiz bir şey.</p>

    <p class="normal"><span class="idebold">OİDİPUS</span></p>

    <p class="normal">Neymiş bu rivayet? Bütün söylenenleri bilmek isterim.</p>

    <p class="normal"><span class="idebold">KOROBAŞI</span></p>

    <p class="normal">Laios’un yoldan geçenler tarafından öldürüldüğü rivayeti.</p>

    <p class="normal"><span class="idebold">OİDİPUS</span></p>

    <p class="normal">Bunu da duydum; ama hiç kimse hadiseyi gören birine rastlamamış.</p>

    <p class="normal"><span class="idebold">KOROBAŞI</span></p>

    <p class="normal">Ne kadar pervasız olursa olsun, bu suçu işleyen kimse, senin o müthiş sözlerini duyunca muhakkak kendini belli eder.</p>

    <p class="normal"><span class="idebold">OİDİPUS</span></p>

    <p class="normal">Böyle bir işi yapmaktan çekinmeyen adam hiçbir şeyden korkmaz.</p>

    <p class="normal"><span class="idebold">KOROBAŞI</span></p>

    <p class="normal">Onu bulup çıkaracak olan işte geliyor. Tanrıdan ilham alan, insanlar arasında hakikatin sırrına eren kâhini bize doğru getiriyorlar.</p>

    <p class="normal"><span class="idebold">(</span><span class="ideitalik">Kâhin Teiresias yanında bir çocukla girer.</span>)</p>

    <p class="normal">OİDİPUS</p>

    <p class="normal">Teiresias, sen ki yerde-gökte, bilinen-bilinmeyen her şeyi sezersin, gözlerin görmediği halde kentin nasıl bir felakete uğradığını elbette bilirsin. Kente yardım etmek, onu kurtarmak için senden başka kimsemiz yok. Sana gönderdiğim adamlar belki söylemişlerdir, Phoibos bize cevap verdi: Laios’u öldürenleri bulup ölümle veya sürgünle cezalandırmazsak, derdimizin çaresi yok. Bizden hiçbir şeyi esirgeme; kuşlara mı sorarsın, kendi kehanetlerinden mi faydalanırsın, tehlikeyi kendinden, kentten, benden uzaklaştır, bu cinayetin üzerimize sürdüğü lekeyi temizle. Bütün ümidimiz sende. Kuvveti, imkânları ölçüsünde bir insanın başkalarına yardım etmesi kadar güzel şey var mı?</p>

    <p class="normal">TEİRESİAS</p>

    <p class="normal">Yazık, çok yazık! Bilgi, bilene zarar getirirse, ne müthiş şeydir! Bu hakikati biliyordum, fakat aklımdan çıkmış; çıkmasaydı gelmezdim buraya.</p>

    <p class="normal">OİDİPUS</p>

    <p class="normal">Geldiğine pişman olmuş gibisin.</p>

    <p class="normal">TEİRESİAS</p>

    <p class="normal">Bırak da gideyim, inan ki ikimiz için de hayırlı olur.</p>

    <p class="normal">OİDİPUS</p>

    <p class="normal">Doğru mu bu? Seni yetiştirip doyuran bir kente böyle mi yardım edilir?</p>

    <p class="normal">TEİRESİAS</p>

    <p class="normal">Kendin için çok tehlikeli olabilecek sözler söyledin. Ben senin gibi ihtiyatsızca hareket etmemek için...</p>

    <p class="normal">OİDİPUS</p>

    <p class="normal">Tanrılar aşkına bizden yüz çevirme, ne biliyorsan söyle. Hepimiz yalvarıyoruz sana.</p>

    <p class="normal">TEİRESİAS</p>

    <p class="normal">Hepiniz aklınızı kaçırmışsınız. Bildiklerimi söylemeyeceğim, çünkü kendi felaketimi, senin felaketini açığa vurmak istemiyorum.</p>

    <p class="normal">OİDİPUS</p>

    <p class="normal">Demek biliyorsun da söylemek istemiyorsun? Böylece bize hıyanet ettiğini, kentini mahvettiğini anlamıyor musun?</p>

    <p class="normal">TEİRESİAS</p>

    <p class="normal">Sana da, kendime de acı çektirmek istemiyorum. Boşuna zorlama beni; ağzımdan bir kelime alamazsın.</p>

    <p class="normal">OİDİPUS</p>

    <p class="normal">Böyle alçaklık olur mu? Karşında taş olsa isyan eder. Konuşmayacaksın demek? Ben seni yola getirmesini bilirim.</p>

    <p class="normal">TEİRESİAS</p>

    <p class="normal">Konuşmak istemediğim için öfkeleniyorsun, ağır sözler söylüyorsun, bana inatçı diyorsun; inatçılık asıl sende ve yazık ki farkında değilsin.</p>

    <p class="normal">OİDİPUS</p>

    <p class="normal">Bu kenti hiçe sayan sözlerine kim öfkelenmez?</p>

    <p class="normal">TEİRESİAS</p>

    <p class="normal">Sussam da, senden gizlemeye çalışsam da nafile, felaketler kendiliğinden gelecek.</p>

    <p class="normal">OİDİPUS</p>

    <p class="normal">Ne diye söylemiyorsun o halde?</p>

    <p class="normal">TEİRESİAS</p>

    <p class="normal">Öfkeden köpürsen de söylemeyeceğim.</p>

    <p class="normal">OİDİPUS</p>

    <p class="normal">Pekâlâ... Beni öyle kızdırdın ki, içimden geçenleri gizlemeyeceğim: Bu cinayeti sen tasarladın, sen işledin; belki kendi elinle öldürmedin, gözlerin görseydi, o işi de yaptığını söylerdim.</p>

    <p class="normal">TEİRESİAS</p>

    <p class="normal">Öyle mi? O halde yüksek sesle herkese verdiğin emirlere uymaya davet ediyorum seni. Yani bugünden itibaren hiç kimseyle, bu insanlarla da, benimle de konuşmayacaksın; çünkü bu kentin yüz karası, bu kenti kirleten eli kanlı adam sensin...</p>

    <p class="normal">OİDİPUS</p>

    <p class="normal">Bu kadar alçakça söylenmiş sözler cezasız kalır mı sanıyorsun?</p>

    <p class="normal">TEİRESİAS</p>

    <p class="normal">Bir şey yapamazsın bana, hakikatin kudreti bende.</p>

    <p class="normal">OİDİPUS</p>

    <p class="normal">Kim öğretmiş sana hakikati? Kehanet sanatın mı?</p>

    <p class="normal">TEİRESİAS</p>

    <p class="normal">Kendin öğrettin, kendin sebep oldun; istemediğim halde beni konuşmak zorunda bıraktın.</p>

    <p class="normal">OİDİPUS</p>

    <p class="normal">Konuştun da ne söyledin sanki? Tekrarla, iyice anlayayım.</p>

    <p class="normal">TEİRESİAS</p>

    <p class="normal">Demek anlamadın? Yoksa beni kışkırtıp söyletmek mi istiyorsun?</p>

    <p class="normal">OİDİPUS</p>

    <p class="normal">İyice anladım diyemem, bir daha söyle.</p>

    <p class="normal">TEİRESİAS</p>

    <p class="normal">Aranan katil sensin.</p>

    <p class="normal">OİDİPUS</p>

    <p class="normal">Bu iğrenç sözleri cezasız kalmadan bir daha tekrarlayamazsın!</p>

    <p class="normal">TEİRESİAS</p>

    <p class="normal">Seni çileden çıkarmak için dahasını da söyleyeyim mi?</p>

    <p class="normal">OİDİPUS</p>

    <p class="normal">İstediğini söyle, etki etmez bana.</p>

    <p class="normal">TEİRESİAS</p>

    <p class="normal">Peki öyleyse... En yakının olan insanla bilmeden utanç verici bir şekilde yaşıyorsun, rezaletin ne kerteye geldiğinin de farkında değilsin.</p>

    <p class="normal">OİDİPUS</p>

    <p class="normal">Böyle pervasızca konuşabileceğini mi sanıyorsun?</p>

    <p class="normal">TEİRESİAS</p>

    <p class="normal">Hakikatin bir kudreti varsa, evet.</p>

    <p class="normal">OİDİPUS</p>

    <p class="normal">Var ama senin için değil; ruhu da, kulakları da gözleri gibi kapalı bir kör için değil...</p>

    <p class="normal">TEİRESİAS</p>

    <p class="normal">Sen de bahtı kara bir insansın, bana söylediklerini yakında sana da söyleyecekler.</p>

    <p class="normal">OİDİPUS</p>

    <p class="normal">Sen karanlıkta yaşayan bir insansın; benim gibi, başkaları gibi aydınlığı görenlere kötülük edemezsin.</p>

    <p class="normal">TEİRESİAS</p>

    <p class="normal">Seni mahvedecek olan ben değilim; sana Apollon yeter.</p>

    <p class="normal">OİDİPUS</p>

    <p class="normal">Bu güzel buluşlar senin mi, yoksa Kreon’un mu?</p>

    <p class="normal">TEİRESİAS</p>

    <p class="normal">Sana kötülük eden Kreon değil; kötülüğü kendinde ara.</p>

    <p class="normal">OİDİPUS</p>

    <p class="normal">Güzel şey ikbale ermek, iktidarı elde tutmak, üstün bilgili olmak! Ama ne kıskançlıklar doğuyor ardından... Ben istemeden bu kentin bana verdiği iktidara Kreon gibi dürüst, daima vefalı bir dost göz dikmiş; el altından iş görerek, sırf para hırsıyla hareket eden bu hilekâr büyücüyü, sahte peygamberi, gizli oyunlar ustasını bana yollamış, beni devirmek istiyor. Söyle bakalım şimdi: Ne zaman isabetle kehanette bulundun? O kanatlı canavar kentin kapılarını tuttuğu zaman nerdeydin? Sorduğu bilmecelere verilecek, yurttaşlarını kurtaracak cevapları ne diye söylemedin? Onları her önüne gelen çözemezdi tabii; bu iş için keramet lazımdı! Öyle şeylerden anlamadığını açıkça ispat ettin. Ama ben, Oidipus, gelir gelmez, biraz düşünerek, kuşlara, tanrılara başvurmadan canavarın ağzını kapadım. Böyleyken beni iktidardan düşürmeye bakıyor, Kreon’un yanında mevki sahibi olacağını umuyorsun. Thebai’yi bu yoldan kurtarmayı düşünmek, korkarım size pahalıya mal olur. Bu kadar ihtiyar olmasaydın, hıyanetinin cezasını çekerdin, aklın başına gelirdi.</p>

    <p class="normal">KOROBAŞI</p>

    <p class="normal">Oidipus, bana öyle geliyor ki, sen de, Teiresias da, öfkeye kapılarak konuştunuz. Bu da bize bir şey kazandırmaz. Asıl mesele tanrı buyruğunu yerine getirmek.</p>

    <p class="normal">TEİRESİAS</p>

    <p class="normal">Sen hükümdarsın, ama seninle, birbirine denk iki insan gibi konuşmak hakkını kendimde görüyorum. Ben Loksias’a hizmet ediyorum, senin kölen değilim. Kreon’a kul olmam. Körlüğümü yüzüme kaktın; nasıl bir felakete uğradığını, nerede oturduğunu, kimin yanında ömür geçirdiğini görmedikten sonra o gözlerin neye yarar? Kimin oğlu olduğunu biliyor musun? Dünyada ve öte dünyada ailen için nasıl bir leke olduğunu biliyor musun? Ananın, babanın korkunç adımlarla yaklaşan lanetleri seni bu kentten sürüp çıkaracak. Dünyayı o kadar pırıl pırıl gören gözlerin, çok geçmeden karanlıktan başka bir şey görmeyecek. Evlenmenin sırlarını, mutlu bir yolculuğun seni ne uğursuz bir sahile götürdüğünü öğrendiğin zaman şikâyetlerin, feryatların kim bilir nerelerde çalkanacak, sesinin yankıları kim bilir hangi Kithairon’da çınlayacak... Seni asıl yerine indirecek, seni çocuklarına kardeş edecek daha bir sürü felaketten habersizsin. Böyleyken sen yine istersen, Kreon’u da, beni de, kehanetlerimi de çamura batır. Kaderi seninki kadar korkunç bir yaratık dünya üzerine gelmemiştir!</p>

    <p class="normal">OİDİPUS</p>

    <p class="normal">Dayanılır mı böyle sözlere? Çekil karşımdan, çekil! Ne duruyorsun? Git buralardan!</p>

    <p class="normal">TEİRESİAS</p>

    <p class="normal">Sen çağırdın da geldim.</p>

    <p class="normal">OİDİPUS</p>

    <p class="normal">Böyle saçmalayacağını bilseydim, çağırmazdım.</p>

    <p class="normal">TEİRESİAS</p>

    <p class="normal">Sana göre aklını kaybetmiş bir adamım, ama sana hayat veren ananla baban için aklı başında bir adamdım.</p>

    <p class="normal">OİDİPUS</p>

    <p class="normal">Anamla babam mı dedin? Dur, gitme! Kimin oğluyum söyle!</p>

    <p class="normal"><span class="idebold">TEİRESİAS</span></p>

    <p class="normal"><span class="idebold">Doğduğun gün öldün.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Belirsiz sözler bunlar.</span></p>

    <p class="normal"><span class="idebold">TEİRESİAS</span></p>

    <p class="normal"><span class="idebold">Bilmece çözmekte usta değil misin?</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">O benim en büyük kuvvetim, dil uzatmaya kalkışma.</span></p>

    <p class="normal"><span class="idebold">TEİRESİAS</span></p>

    <p class="normal"><span class="idebold">İşte o büyük kuvvet dediğin, asıl felaketinin kaynağı.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Ben bu kenti kurtardım ya, bana yeter.</span></p>

    <p class="normal"><span class="idebold">TEİRESİAS</span></p>

    <p class="normal"><span class="idebold">Gidiyorum öyleyse. Götür beni yavrum.</span></p>

    <p class="normal"><span class="idebold">OİDİPUS</span></p>

    <p class="normal">Evet, götürsün; durma burada artık, çünkü sabrımı tüketiyorsun.</p>

    <p class="normal"><span class="idebold">TEİRESİAS</span></p>

    <p class="normal">Gideceğim, ama gitmeden sana niçin buraya geldiğimi söyleyeceğim. Korkum yok senden, çünkü bir şey yapamazsın bana. Dinle, bak sana neler diyeceğim: Emirler vererek, tehditler savurarak Laios’un kanına giren adamı arıyorsun. Burada bu adam. Onu yabancı sanıyorlar; çok geçmeden Thebai’de doğduğu anlaşılacak. Sevinmeyecek bunu öğrendiğine. Gözleri görürken kör olacak, zengin iken fakir düşecek ve bir değneğe dayanarak yabancı diyarlarda dolaşacak. Dahası var: Çocuklarının hem babası, hem kardeşi; onu doğuran anasının hem kocası, hem oğlu olduğu; babasının karısından çocukları doğduğu; babasını öldürdüğü meydana çıkacak. Şimdi gir sarayına da düşün. Dediklerim çıkmazsa, benim kehanet sanatından hiç anlamadığımı ilan edersin.</p>

    <p class="normal"><span class="idebold">(</span><span class="ideitalik">Çıkar.</span>)</p>

    <p class="normal">KORO</p>

    <p class="normal">Kim bu, elini kana boyayan,</p>

    <p class="normal">Delphoi’deki kutsal kayanın</p>

    <p class="normal">Zorlu bir cürümle suçlandığı?</p>

    <p class="normal">Zamanı kaçmasının,</p>

    <p class="normal">Fırtına gibi azgın</p>

    <p class="normal">Bir kısrak süratiyle...</p>

    <p class="normal">Zeus’un oğlu Apollon,</p>

    <p class="normal">Peşine düştü şimdiden,</p>

    <p class="normal">Ateşi, yıldırımlarıyla;</p>

    <p class="normal">Avını hiç kaçırmayan</p>

    <p class="normal">İntikam perileri de</p>

    <p class="normal">Kovalıyorlar ardından.</p>

    <p class="normal">Başı karlı Parnassos’tan</p>

    <p class="normal">Yükseliyor tanrısal ses:</p>

    <p class="normal">Peşine düşecek herkes!</p>

    <p class="normal">O şimdi bir boğa gibi,</p>

    <p class="normal">Dolaşıyor başıboş,</p>

    <p class="normal">Vahşi ormanda,</p>

    <p class="normal">Mağaralarda,</p>

    <p class="normal">Kayalıklarda,</p>

    <p class="normal">Yapyalnız, zavallı;</p>

    <p class="normal">Çabalıyor kurtulmaya</p>

    <p class="normal">Kara alın yazısından...</p>

    <p class="normal">Perişan etti aklımı</p>

    <p class="normal">O hikmete ermiş kâhin.</p>

    <p class="normal">İnanmak elimde değil,</p>

    <p class="normal">Yalanlamak da, doğrusu.</p>

    <p class="normal">Şaşırdım diyeceğimi;</p>

    <p class="normal">Bocalamaktayım artık,</p>

    <p class="normal">Kuşkuların rüzgârında...</p>

    <p class="normal">Gizli savaş vardı demek,</p>

    <p class="normal">Labdakos evlatlarıyla</p>

    <p class="normal">Oidipus arasında.</p>

    <p class="normal">Ne geçmişte, ne de bugün,</p>

    <p class="normal">Duymadım bir tek kötü söz,</p>

    <p class="normal">Ününü gölgeleyecek;</p>

    <p class="normal">Nasıl olur da ben şimdi,</p>

    <p class="normal">Labdakoslar hesabına,</p>

    <p class="normal">Alırım intikamını,</p>

    <p class="normal">Belirsiz bir cinayetin?</p>

    <p class="normal">Şüphesiz,</p>

    <p class="normal">İnsan kaderini bilen,</p>

    <p class="normal">Her şeyi sezebilen,</p>

    <p class="normal">Zeus’la Apollon ancak;</p>

    <p class="normal">Bir kâhin çıkıp da</p>

    <p class="normal">Faniler arasından,</p>

    <p class="normal">Kehanetler savurursa,</p>

    <p class="normal">İnanmam dediklerine...</p>

    <p class="normal">Hayır, ispatsız, delilsiz</p>

    <p class="normal">Birlik olamam şüphesiz,</p>

    <p class="normal">Onu suçlu sayanlarla;</p>

    <p class="normal">Şunu unutmamak gerek:</p>

    <p class="normal">Aklıyla, sevgisiyle,</p>

    <p class="normal">O kurtardı kenti, gerçek,</p>

    <p class="normal">Karşısına dikilerek</p>

    <p class="normal">O kanatlı canavarın.</p>

    <p class="normal">(<span class="ideitalik">Kreon girer. Çok heyecanlıdır.</span>)</p>

    <p class="normal"><span class="idebold">KREON</span></p>

    <p class="normal">Yurttaşlarım; kralımız Oidipus’un hakkımda müthiş suçlamalarda bulunduğunu öğrendim. Dayanamadım, koştum geldim. Eğer böyle felakete uğradığımız bir zamanda hareketlerimle, sözlerimle kendisine kötülük ettiğimi sanıyorsa, bu kadar ağır suçlamalar altında ezilerek yaşamak istemem. Bir şey demem, önemsiz bir suç olsa; beni öyle bir suçla lekeliyor ki, bu kentte sizlerin, yakınlarımın nazarında alçak bir adam olmak tehlikesine düşüyorum.</p>

    <p class="normal"><span class="idebold">KOROBAŞI</span></p>

    <p class="normal"><span class="idebold">Sinirlendi, düşünmeden söyledi</span></p>

    <p class="normal"><span class="idebold">KREON</span></p>

    <p class="normal">Nasıl olur da Oidipus, benim kâhini kandırdığımı, ona yalanlar söylettiğimi iddia eder?</p>

    <p class="normal"><span class="idebold">KOROBAŞI</span></p>

    <p class="normal"><span class="idebold">Evet, öyle söyledi, ama ne diye söyledi, bilemiyorum.</span></p>

    <p class="normal"><span class="idebold">KREON</span></p>

    <p class="normal">Peki, aklı, muhakemesi yerinde olarak nasıl böyle şeyler söyler?</p>

    <p class="normal"><span class="idebold">KOROBAŞI</span></p>

    <p class="normal">Onu bilemem. İşlerine karışmam büyüklerin. İşte kendisi de saraydan çıkıyor.</p>

    <p class="normal"><span class="idebold">(</span><span class="ideitalik">Oidipus hızla gelir.</span>)</p>

    <p class="normal">OİDİPUS</p>

    <p class="normal">Ne arıyorsun burada? Açıkça canıma kıymak istiyorsun, tahtıma göz dikiyorsun, bir de kalkıp pervasızca sarayıma geliyorsun... Tanrılar aşkına söyle: Böyle şeylere kalkışmak için herhalde beni ahmak, korkak bir adam sandın. Belki de çevirdiğin dolapların farkına varamayacağımı, farkına varsam da seni cezasız bırakacağımı umuyordun. Ahmaklık asıl sende; millet arkanda değilken, sevenlerin yokken, nasıl ele geçirirsin iktidarı? İktidar parayla, halkın rızasıyla elde edilir.</p>

    <p class="normal">KREON</p>

    <p class="normal">Sen konuştun, şimdi sıra bende. Beni dinler, hükmünü verirsin.</p>

    <p class="normal">OİDİPUS</p>

    <p class="normal">Söz söylemekte ustasın. Seni dinlemeye niyetim yok, çünkü çok tehlikeli bir düşmansın.</p>

    <p class="normal">KREON</p>

    <p class="normal">Hele söyleyeceklerimi bir dinle.</p>

    <p class="normal">OİDİPUS</p>

    <p class="normal">Biliyorum, suçsuz olduğunu ispata çalışacaksın.</p>

    <p class="normal">KREON</p>

    <p class="normal">Böyle inatçılıktan bir fayda gelir sanıyorsan, yanılıyorsun.</p>

    <p class="normal">OİDİPUS</p>

    <p class="normal">Sen de akrabasına hıyanet edenin cezasız kalacağını sanıyorsan, yanılıyorsun.</p>

    <p class="normal">KREON</p>

    <p class="normal">Çok doğru. Ama sana ne kötülük ettiğimi söylemelisin.</p>

    <p class="normal">OİDİPUS</p>

    <p class="normal">O kendini beğenmiş kâhini buraya çağıralım diyen sen değil misin?</p>

    <p class="normal">KREON</p>

    <p class="normal">Evet, şimdi de aynı fikirdeyim.</p>

    <p class="normal">OİDİPUS</p>

    <p class="normal">Peki, kralınız Laios...</p>

    <p class="normal">KREON</p>

    <p class="normal">Ne yapmış Laios? Anlayamıyorum ne demek istediğini.</p>

    <p class="normal">OİDİPUS</p>

    <p class="normal">... öldürüleli, ortadan kaybolalı, ne kadar zaman geçti?</p>

    <p class="normal">KREON</p>

    <p class="normal">Aylar, yıllar geçti.</p>

    <p class="normal">OİDİPUS</p>

    <p class="normal">Bu adam o zaman da kâhinlik ediyor muydu?</p>

    <p class="normal">KREON</p>

    <p class="normal">Evet. O zaman da saygı gören, bilgili, tanınmış bir kâhindi.</p>

    <p class="normal">OİDİPUS</p>

    <p class="normal">O sıralarda benden bahsetti mi?</p>

    <p class="normal">KREON</p>

    <p class="normal">Hayır. Hiç duymadım adını ağzından.</p>

    <p class="normal">OİDİPUS</p>

    <p class="normal">Bu ölüm hadisesi üzerine hiç araştırma yapmadınız mı?</p>

    <p class="normal">KREON</p>

    <p class="normal">Yaptık elbette, ama bir şey bulamadık.</p>

    <p class="normal">OİDİPUS</p>

    <p class="normal">Peki, o kehanet kumkuması adamınız, bugün söylediklerini o zaman ne diye söylemedi?</p>

    <p class="normal">KREON</p>

    <p class="normal">Orasını bilemem, bilmeyince de susarım.</p>

    <p class="normal">OİDİPUS</p>

    <p class="normal">Sen çok şeyler biliyorsun...</p>

    <p class="normal">KREON</p>

    <p class="normal">Bilsem söylerim.</p>

    <p class="normal">OİDİPUS</p>

    <p class="normal">Seninle anlaşmamış olsaydı, kâhin beni Laios’un ölümünden sorumlu tutamazdı.</p>

    <p class="normal">KREON</p>

    <p class="normal">Öyle söylemiş olabilir; ama doğru mu, yanlış mı, bunu sen daha iyi bilirsin. Beni sorguya çekiyorsun; benim de sana soracaklarım var.</p>

    <p class="normal">OİDİPUS</p>

    <p class="normal">Sor. Kralı benim öldürdüğümü iddia edecek değilsin ya!</p>

    <p class="normal">KREON</p>

    <p class="normal">Soruyorum: Sen benim kız kardeşimle evlenmedin mi?</p>

    <p class="normal">OİDİPUS</p>

    <p class="normal">Evet, evlendim. İnkar edecek değilim.</p>

    <p class="normal">KREON</p>

    <p class="normal">Senin gibi, o da bu kente hükmetmiyor mu?</p>

    <p class="normal">OİDİPUS</p>

    <p class="normal">Her istediğini yapıyorum.</p>

    <p class="normal">KREON</p>

    <p class="normal">İkiniz de bana birtakım haklar tanımıyor musunuz?</p>

    <p class="normal">OİDİPUS</p>

    <p class="normal">İşte bundan faydalanıp bize ihanet ediyorsun.</p>

    <p class="normal">KREON</p>

    <p class="normal">İyi düşünürsen, öyle şey yapmayacağımı anlarsın. Benim de birtakım haklarım olduktan sonra, iktidarda olmanın sıkıntılarını rahatıma tercih eder miyim hiç? Kral gibi yaşamak, benim için kral olmaktan daha iyi. Her akıllı insan böyle düşünür. Bugün çekinmeden, senden ne istesem elde ediyorum. Kral olsaydım, yapamazdım her istediğimi. Böyle sıkıntısız, rahat rahat yaşarken krallığı neyleyim? Gördüğüm sevgi ve saygıdan başka şeyler isteyecek kadar akılsız değilim. Bugün herkesle selamlaşıyorum; senden bir isteği olanlar bana başvuruyorlar, çünkü sözlerime değer verdiğini biliyorlar. Böyle bir durumda sana hıyanet etmek budalalık değil de nedir? Hem bunu aklımdan bile geçirmem. Beni destekleseler bile, girişmem böyle işlere. İspatını istiyorsan, git Delphoi’ye, tanrının cevabını doğru olarak getirip getirmediğimi anla. Sonra sana karşı kâhinle birlik olduğumu ispat edersen, cezam ölüm olsun. Bu cezayı seninle birlikte ben de isterim o zaman. Beni dinlemeden, birtakım kuşkulara kapılıp suçlamaya kalkışma. İyice düşünüp taşınmadan iyilere kötü, kötülere iyi demek hak bilirlik olmaz. Sadık bir dostu reddetmek, bence kendi kendimizi hayatın en aziz bildiğimiz bir parçasından yoksun bırakmaktır. Zamanla bunları anlarsın elbette. Çünkü güvenilir insan zamanla anlaşılır; hainin foyası bir günde çıkar meydana...</p>

    <p class="normal">KOROBAŞI</p>

    <p class="normal">Kral; yanılmaktan çekinen insan onun bu sözlerini beğenir. Çabuk hüküm veren yanılabilir.</p>

    <p class="normal">OİDİPUS</p>

    <p class="normal">Bir hain gizlice bana tuzak kurmakta acele ederse, benim de vakit geçirmeden kendimi korumam gerekir. Aldırmayıp beklersem, tasarladıklarını gerçekleştirir, beni mahveder.</p>

    <p class="normal"><span class="idebold">KREON</span></p>

    <p class="normal">Peki, nedir yapmak istediğin? Beni bu kentten sürüp çıkarmak mı?</p>

    <p class="normal"><span class="idebold">OİDİPUS</span></p>

    <p class="normal"><span class="idebold">Hayır; sürülmeni değil, ölmeni istiyorum.</span></p>

    <p class="normal"><span class="idebold">KREON</span></p>

    <p class="normal"><span class="idebold">Bu düşmanlığın sebebini açıklamak zorundasın.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Demek bana karşı gelmek, sözümü dinlemek istemiyorsun?</span></p>

    <p class="normal"><span class="idebold">KREON</span></p>

    <p class="normal"><span class="idebold">Evet, çünkü mantığa sığmaz bu.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Kendimi korumak zorundayım.</span></p>

    <p class="normal"><span class="idebold">KREON</span></p>

    <p class="normal"><span class="idebold">Beni de korumalısın.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Ama sen bir hainsin!</span></p>

    <p class="normal"><span class="idebold">KREON</span></p>

    <p class="normal"><span class="idebold">İspat et.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Ben kralım, uyacaksın emrime.</span></p>

    <p class="normal"><span class="idebold">KREON</span></p>

    <p class="normal"><span class="idebold">Adaletsiz krala boyun eğilmez.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Ey Thebai, Thebai!</span></p>

    <p class="normal"><span class="idebold">KREON</span></p>

    <p class="normal"><span class="idebold">Bu kent yalnız senin değil.</span></p>

    <p class="normal"><span class="idebold">KOROBAŞI</span></p>

    <p class="normal">Kentin büyükleri, durun! Bakın, tam zamanında İokaste sarayından çıkıyor. Aranızdaki anlaşmazlığın giderilmesine o yardım edebilir.</p>

    <p class="normal"><span class="idebold">(</span><span class="ideitalik">İokaste girer.</span>)</p>

    <p class="normal">İOKASTE</p>

    <p class="normal">Ne var böyle boş yere ağız kavgası edecek? Kent ağır felaket içindeyken şahsi kırgınlıklar yüzünden birbirinize düşmek yakışır mı size? Haydi Oidipus saraya gir; sen de Kreon, evine git. Hiç yoktan mesele çıkarmayın.</p>

    <p class="normal">KREON</p>

    <p class="normal">Kardeşim; çok garip ama kocan Oidipus aklına koymuş: Ya beni baba yurdundan edecek, ya öldürtecek.</p>

    <p class="normal">OİDİPUS</p>

    <p class="normal">Evet öyle. Beni öldürmek için düzen kurmuş, yakaladım.</p>

    <p class="normal">KREON</p>

    <p class="normal">Eğer böyle bir şeye kalkışmışsam, tanrılar beni kahretsin, canımı alsın!</p>

    <p class="normal">İOKASTE</p>

    <p class="normal">Oidipus, tanrıları seviyorsan, ettiği büyük yemine, bana, burada bulunanlara saygın varsa, sözlerine inan.</p>

    <p class="normal">KOROBAŞI</p>

    <p class="normal">Yalvarırım efendimiz, iyilikle ricasını kabul et.</p>

    <p class="normal">OİDİPUS</p>

    <p class="normal">Neye dayanarak kabul edeceğim?</p>

    <p class="normal">KOROBAŞI</p>

    <p class="normal">Çocuk değil o sözleri söyleyen; tanrının adını anmakla da büsbütün büyüdü.</p>

    <p class="normal">OİDİPUS</p>

    <p class="normal">Böyle söylemekle benden ne istediğini biliyor musun?</p>

    <p class="normal">KOROBAŞI</p>

    <p class="normal">Biliyorum.</p>

    <p class="normal">OİDİPUS</p>

    <p class="normal">Açıkla öyleyse.</p>

    <p class="normal">KOROBAŞI</p>

    <p class="normal">Ettiği büyük yeminin vebali altına giren, sana en yakın bir insanı sırf şüphe üzerine suçlu sayıp lekelemekten vazgeç.</p>

    <p class="normal">OİDİPUS</p>

    <p class="normal">Böyle söylemek ölmemi veya kovulmamı istemektir.</p>

    <p class="normal">KOROBAŞI</p>

    <p class="normal">Ulu tanrı Helios şahidim olsun ki, hayır! Aklımdan böyle şey geçirdimse, tanrıların, yakınlarımın lanetleri üzerime yağsın; en korkunç işkenceler içinde öleyim! Yeter çektiğimiz acılar, aranızdaki kavgalarla bize yeni acılar çektirmeyin.</p>

    <p class="normal">OİDİPUS</p>

    <p class="normal">Öleceğimi ya da Thebai’den zorla, şerefsizce atılacağımı bile bile dediğinizi yapıyorum: buradan defolup gitsin. Onun sözleri değil, senin sözlerin dokundu bana. Ama nereye giderse gitsin, nerede olursa olsun, ondan nefret ettiğimi unutmasın!</p>

    <p class="normal">KREON</p>

    <p class="normal">İstemeye istemeye razı olduğun belli. Ama öfken geçtikten sonra pişmanlık duyacaksın. Senin yaradılışındaki insanlar kendi kendilerini kahrederler, bu da onların cezasıdır.</p>

    <p class="normal">OİDİPUS</p>

    <p class="normal">Beni rahat bırakmayacak mısın? Defolup gitmeyecek<br class="chapter" />
    misin?</p>

    <p class="normal"><span class="idebold">KREON</span></p>

    <p class="normal">Gideceğim. Sen beni anlamadın, ama burada bulunanlar benim nasıl bir insan olduğumu bilirler.</p>

    <p class="normal"><span class="idebold">(</span><span class="ideitalik">Kreon uzaklaşır.</span>)</p>

    <p class="normal">KOROBAŞI</p>

    <p class="normal">Kraliçe, Oidipus’u hemen sarayına götürmelisin.</p>

    <p class="normal">İOKASTE</p>

    <p class="normal">Götüreceğim, ama ne olup bittiğini de bilmeliyim.</p>

    <p class="normal">KOROBAŞI</p>

    <p class="normal">Yanlış anlaşılan sözler birtakım şüphelere yol açtı. Yersiz de olsa şüphe insanı yaralar.</p>

    <p class="normal">İOKASTE</p>

    <p class="normal">İkisi de kabahatli o halde?</p>

    <p class="normal">KOROBAŞI</p>

    <p class="normal">Evet.</p>

    <p class="normal">İOKASTE</p>

    <p class="normal">Neler söylediler birbirlerine?</p>

    <p class="normal">KOROBAŞI</p>

    <p class="normal">Kent yeteri kadar acı çekiyor, bu kavgayı bittiği yerde bıraksak iyi olur.</p>

    <p class="normal">OİDİPUS</p>

    <p class="normal">Görüyorsun ya, ne kadar iyi niyetli olursan ol, hakkımı korumuyorsun, bana bağlılığın da zayıflıyor.</p>

    <p class="normal">KOROBAŞI</p>

    <p class="normal">Efendimiz, kaç defa tekrarladım: Yurdumuzu belalardan kurtaran senin gibi bir insana bağlı kalmamak çılgınlıktır. Elinden gelirse, bugün de bize yol göster.</p>

    <p class="normal">İOKASTE</p>

    <p class="normal">Bu kadar öfkelenmenin sebebi ne Oidipus?</p>

    <p class="normal">OİDİPUS</p>

    <p class="normal">Söyleyeyim sana sebebini; seni onlardan daha çok sayarım. Olanlar Kreon’un yüzünden oldu. Beni devirmeye kalktı.</p>

    <p class="normal">İOKASTE</p>

    <p class="normal">Anlat, anlat ki, ondan şüphe etmekte haklı olup olmadığın açıkça anlaşılsın.</p>

    <p class="normal">OİDİPUS</p>

    <p class="normal">Laios’u benim öldürdüğümü iddia ediyor.</p>

    <p class="normal">İOKASTE</p>

    <p class="normal">Nerden biliyor bunu? Kimden öğrenmiş?</p>

    <p class="normal">OİDİPUS</p>

    <p class="normal">Buraya alçak ruhlu bir kâhin yolladı; kendisi söylemiyor, ona söyletiyor.</p>

    <p class="normal">İOKASTE</p>

    <p class="normal">Boşuna üzme kendini, beni dinle. Bil ki, hiçbir insan kehanetten anlamaz. Bunu sana birkaç kelimeyle ispat edeceğim: Laios günün birinde bir haber aldı; bu haberi Phoibos değil, rahipleri verdi. Bir çocuğumuzun olacağı, bu çocuğun babası kralı öldüreceği bildirilmişti. Herkes biliyor ki, kralı bir yol kavşağında haydutlar öldürdü. Doğduktan üç gün sonra Laios çocuğun ayaklarını bağlamış, onu ıssız bir dağ başına attırmıştı. Böylelikle Apollon’un haber verdiği felaket gerçekleşmedi; Laios korktuğuna uğramadı, oğlunun eliyle ölmedi. Kehanetlerin de bir değeri olmadığı anlaşıldı. Boşuna üzme kendini, kullarına bir buyruğu olduğu zaman tanrının aracılara ihtiyacı yoktur; işini kendi görür.</p>

    <p class="normal">OİDİPUS</p>

    <p class="normal">Anlattıkların çok kuşkulandırdı beni, aklımı perişan etti.</p>

    <p class="normal">İOKASTE</p>

    <p class="normal">Ne var ki anlattıklarımda?</p>

    <p class="normal">OİDİPUS</p>

    <p class="normal">Yanılmıyorsam, Laios’un bir yol kavşağında öldürüldüğünü söyledin?</p>

    <p class="normal">İOKASTE</p>

    <p class="normal">O zaman da öyle dediler, bugün de öyle diyorlar.</p>

    <p class="normal">OİDİPUS</p>

    <p class="normal">Nerede Laios’un öldürüldüğü yer?</p>

    <p class="normal">İOKASTE</p>

    <p class="normal">Phokis’te, Daulis ile Delphoi’den gelen yolların birleştiği yerde.</p>

    <p class="normal">OİDİPUS</p>

    <p class="normal">Ne zaman duyuldu bu hadise?</p>

    <p class="normal">İOKASTE</p>

    <p class="normal">Sen bu kente kral olmadan biraz önce.</p>

    <p class="normal">OİDİPUS</p>

    <p class="normal">Ey Zeus! Beni böyle mi mahvedecektin?</p>

    <p class="normal">İOKASTE</p>

    <p class="normal">Ne var, seni böyle birden telaşa, korkuya düşürecek?</p>

    <p class="normal">OİDİPUS</p>

    <p class="normal">Artık bana bir şey sorma. Laios’tan bahset bana. Görünüşü nasıldı, kaç yaşlarındaydı?</p>

    <p class="normal">İOKASTE</p>

    <p class="normal">Uzun boyluydu, saçları ağarmaya başlamıştı, biraz da sana benzerdi.</p>

    <p class="normal">OİDİPUS</p>

    <p class="normal">Eyvah! Korkarım biraz önce bilmeden kendime lanetler yağdırdım.</p>

    <p class="normal">İOKASTE</p>

    <p class="normal">Neler söylüyorsun Oidipus? Yüzüne bakamıyorum.</p>

    <p class="normal">OİDİPUS</p>

    <p class="normal">Korkuyorum, kâhinin dedikleri çıkacak diye korkuyorum. Artık her şeyin anlaşılması için, bir noktayı daha aydınlatmanı isteyeceğim.</p>

    <p class="normal">İOKASTE</p>

    <p class="normal">Benim de içimi korku aldı, ama ne sorarsan cevap vereceğim.</p>

    <p class="normal">OİDİPUS</p>

    <p class="normal">Yanında sadece birkaç kişi mi vardı, yoksa her hükümdar gibi kalabalık muhafızlarla mı yola çıkmıştı?</p>

    <p class="normal">İOKASTE</p>

    <p class="normal">Beş kişiydiler; içlerinden biri kralın habercisiydi. Arabayı Laios sürüyordu.</p>

    <p class="normal">OİDİPUS</p>

    <p class="normal">Anlaşılıyor her şey şimdi... Kimden öğrendin bütün bunları?</p>

    <p class="normal">İOKASTE</p>

    <p class="normal">Kaçıp kurtulan köleden.</p>

    <p class="normal">OİDİPUS</p>

    <p class="normal">Şimdi burada mı bu adam?</p>

    <p class="normal">İOKASTE</p>

    <p class="normal">Hayır. Buraya dönüp de seni ölen kralın yerine geçmiş görünce bana geldi, yalvardı; hayatını çobanlıkla geçirmek, görmeye dayanamadığı bir kentten uzaklarda yaşamak istediğini söyledi. Ben de razı oldum, çünkü istediğinden fazlasına hak kazanmış bir insandı.</p>

    <p class="normal">OİDİPUS</p>

    <p class="normal">Hemen buraya gelebilir mi?</p>

    <p class="normal">İOKASTE</p>

    <p class="normal">Gelebilir, ama ne diye istiyorsun gelmesini?</p>

    <p class="normal">OİDİPUS</p>

    <p class="normal">Bu kadar konuştuktan sonra, onu ne diye görmek istediğimi anlarsın artık.</p>

    <p class="normal">İOKASTE</p>

    <p class="normal">Kolay buraya gelmesi, yalnız üzerinde neden bu kadar durduğunu anlamak da hakkımdır sanırım.</p>

    <p class="normal">OİDİPUS</p>

    <p class="normal">Söyleyeyim sana, çünkü başka ümidim kalmadı. Hem bu durumda senden başka kime açılabilirim? – Babam Korinthoslu Polybos, anam da Dorisli Memope’dir. Orada çok sevilen, sayılan bir insandım. Bir gün çok canımı sıkan bir hadise oldu. Bir ziyafette şarabı fazla kaçıran bir davetli bana “uydurma evlat” dedi. Bu çok ağırıma gitti. O gün güç zapt ettim kendimi. Ertesi gün anamla babamı buldum, hadiseyi anlattım. Çok üzüldüler; benim de içim biraz rahat eder gibi oldu, fakat o söz aklımdan çıkmıyordu bir türlü, içime işlemişti. Annemle babama haber vermeden Delphoi’ye, tapınağa gittim. Tanrı sorduğuma cevap vermek istemedi, beni geri çevirdi. Yalnız oradan ayrılmadan önce, Phoibos korkunç felaketlere uğrayacağımı, anamla evleneceğimi, ondan çocuklarım olacağını, bana hayat veren babamı öldüreceğimi söyledi. Bunun üzerine başımı alıp Korinthos’tan çıkmaya, tanrının haber verdiği felaketlerden uzak kalacağımı sandığım bir yere gitmeye karar verdim. Yürüye yürüye Laios’un öldürüldüğünü söylediğin yere geldim. Sana her şeyi anlatacağım İokaste. Üç yolun birbirine kavuştuğu yere yaklaştığım sırada, karşıdan atlı bir arabada, demin tarif ettiğin adama benzeyen biriyle, arabanın önünde giden bir kılavuzun geldiklerini gördüm. Kılavuz da, arabadaki ihtiyar da sert bir sesle yoldan çekilmem için bağırdılar. Kızdım, beni yoldan atmak isteyen arabacıya vurdum. Bunun üzerine ihtiyar arabasının yanından geçeceğim sırada elindeki kırbaçla başıma vurdu. Bu ona pek pahalıya mal oldu. Elimdeki sopayı ben de onun başına indirdim; ihtiyar arabanın içine yuvarlandı, oradan da yere düştü. Hepsini de öldürdüm... Bu tanımadığım adam Laios ise, dünyada benden daha bahtsız, tanrıların lanetine, hışmına uğramış bir insan var mıdır? Hiçbir yabancı, hiçbir yurttaş beni evine alamaz, benimle konuşamaz artık. Her yerden kovulup atılmam gerek. Ne acıdır ki, başıma lanetler yağdıran kendim oldum. Kara bahtlı, lanetli doğmuşum dünyaya. Kaderimde neler varmış! Doğup büyüdüğüm kentten çıkıp gitmek; annemle evlenip bana hayat veren, beni yetiştiren babam Polybos’u öldürmek korkusuyla anamla babamı bir daha görememek; yurdumun topraklarına ayak basamamak... insafsız bir tanrı musallat olmuş başıma, beni felaketlere sürüklüyor. Ulu tanrılar, bana o günü göstermeyin! O büyük bela gelip çatmadan insanların arasından kaybolup gideyim!</p>

    <p class="normal"><span class="idebold">KOROBAŞI</span></p>

    <p class="normal">Anlattıkların doğrusu beni de kuşkulandırıyor. Ama hadiseyi göreni dinlemeden ümidini kesme.</p>

    <p class="normal"><span class="idebold">OİDİPUS</span></p>

    <p class="normal"><span class="idebold">Bütün ümidim o çobanda, onu bekliyorum.</span></p>

    <p class="normal"><span class="idebold">İOKASTE</span></p>

    <p class="normal"><span class="idebold">Ne umuyorsun ondan?</span></p>

    <p class="normal"><span class="idebold">OİDİPUS</span></p>

    <p class="normal">Söyleyecekleri senin anlattıklarına uyarsa, artık hiçbir şeyden korkmam.</p>

    <p class="normal"><span class="idebold">İOKASTE</span></p>

    <p class="normal"><span class="idebold">O kadar önemli bir şey mi söyledim sana?</span></p>

    <p class="normal"><span class="idebold">OİDİPUS</span></p>

    <p class="normal">Bana dedin ki, çobanın iddiasına göre Laios’u haydutlar öldürmüş. Yine böyle söylerse, onu öldürmediğim anlaşılır, çünkü bir adam birkaç kişi değildir. Aksine bir kişi üzerinde durursa, benden başka birini aramaya lüzum kalmaz.</p>

    <p class="normal"><span class="idebold">İOKASTE</span></p>

    <p class="normal">İnan ki böyle söyledi. Aksini de iddia edemez artık; bunu yalnız ben değil, bütün kent duydu. Dediklerini değiştirse bile, Laios’un önceden bildirildiği şekilde öldürüldüğünü hiçbir zaman ispat edemez, çünkü Loksias onu benden doğacak bir çocuğun öldüreceğini haber vermişti. O zavallı çocuğun da babasını öldürmesi imkânsızdı, çünkü kendisi daha önce ölmüştü. Kehanetlere inanmam artık.</p>

    <p class="normal"><span class="idebold">OİDİPUS</span></p>

    <p class="normal">Hakkın var, ama sen yine birini gönder, çobanı bulup buraya getirsin. Unutma bunu.</p>

    <p class="normal"><span class="idebold">İOKASTE</span></p>

    <p class="normal">Şimdi birini gönderirim. Biz de gidelim artık. Sen ne istersen ben onu yaparım.</p>

    <p class="normal"><span class="idebold">(</span><span class="ideitalik">Birlikte saraya girerler.</span>)</p>

    <p class="normal">KORO</p>

    <p class="normal">Ah, yardım etseler de tanrılar,</p>

    <p class="normal">Bütün sözlerim, hareketlerim</p>

    <p class="normal">Kavuşsa kutsal berraklığına</p>

    <p class="normal">O yüksek kanunların!</p>

    <p class="normal">Ölümlü kafalarda değil!</p>

    <p class="normal">Olympos’ta doğan;</p>

    <p class="normal">Dalmak, unutmak bilmeyen,</p>

    <p class="normal">Yıpranıp eskimeyen,</p>

    <p class="normal">Canlı kalan kanunlar...</p>

    <p class="normal">Kibrin, azametin çocuğu: Zalim,</p>

    <p class="normal">Taşkınca beslenip büyüdükçe,</p>

    <p class="normal">Görür kendini yükseklerde,</p>

    <p class="normal">Bilmeden akıbetini, gafil;</p>

    <p class="normal">Düşer derin uçurumlara.</p>

    <p class="normal">Oysaki savaş sırası şimdi,</p>

    <p class="normal">Gevşetmeye gelmeyen bir savaş,</p>

    <p class="normal">Kenti tutup kaldırmak için,</p>

    <p class="normal">Gönlümün dileği bu tanrılardan...</p>

    <p class="normal">Manasız bir azametle,</p>

    <p class="normal">Ne söylese, ne yapsa,</p>

    <p class="normal">Kendi bildiğine giden,</p>

    <p class="normal">Adaletten çekinmeyen,</p>

    <p class="normal">Tanrı saygısı bilmeyen</p>

    <p class="normal">Varacaktır elbette</p>

    <p class="normal">Hak ettiği sona.</p>

    <p class="normal">Böylesine kötülükler</p>

    <p class="normal">Kimi çıkarmaz çileden?</p>

    <p class="normal">İtibar görürse artık</p>

    <p class="normal">Böyle ahlak anlayışı,</p>

    <p class="normal">Değer mi gerçekten, bilmem,</p>

    <p class="normal">Ayinler düzenlemek?</p>

    <p class="normal">Bu kehanetler çıkmazsa</p>

    <p class="normal">Ve aşikâr olmazsa ölümlülere,</p>

    <p class="normal">Bir daha gitmem saygıyla,</p>

    <p class="normal">Ne kutsal taşa</p>

    <p class="normal">Ne dünyanın merkezindeki</p>

    <p class="normal">Abai tapınağına ya da Olympos’a</p>

    <p class="normal">Ey tanrılar tanrısı Zeus!</p>

    <p class="normal">Adına layıksan,</p>

    <p class="normal">Bu âleme hükmediyorsan,</p>

    <p class="normal">Olup bitenler kaçmaz elbette</p>

    <p class="normal">Gözünden, ebedi kudretinden.</p>

    <p class="normal">Değer verilmiyor artık tanrı sözüne,</p>

    <p class="normal">Laios hakkındaki vahiylere,</p>

    <p class="normal">Kutsanmıyor artık Apollon,</p>

    <p class="normal">Hiçbir yerde;</p>

    <p class="normal">Kalmadı tanrılara saygı, yazık!</p>

    <p class="normal">(<span class="ideitalik">Yanında nedimeleriyle İokaste girer.</span>)</p>

    <p class="normal"><span class="idebold">İOKASTE</span></p>

    <p class="normal">Kentimizin büyükleri! Ellerimdeki bu dalları, kokuları, tanrılarımızın sunaklarına getiriyorum. Oidipus boş yere kuşkuya kapılıyor, korkuyor. Eski kehanetlere soğukkanlılıkla bakıp, yenilerinin bir değeri olamayacağını anlamıyor. Kendisini sarsabilecek her söze kulak veriyor, benim söylediklerimi dinlemiyor. Ben de sana başvuruyorum ey Apollon, bize en yakın olan Lykaioslu tanrı! Sana dileklerimizi getiriyorum, dertlerimizin şifasını ver! Batmak üzere olan bir geminin kaptanı gibi, Oidipus’un şaşkına döndüğünü görerek ürperiyoruz.</p>

    <p class="normal"><span class="idebold">(</span><span class="ideitalik">Korinthoslu Haberci gelir.</span>)</p>

    <p class="normal">KORİNTHOSLU HABERCİ</p>

    <p class="normal">Yabancılar, bana Oidipus’un sarayını gösterir misiniz? Kralın nerede olduğunu biliyorsanız söyleyin.</p>

    <p class="normal">KOROBAŞI</p>

    <p class="normal">İşte sarayı, kendisi de içerde yabancı. Bu gördüğün kadın çocuklarının anası.</p>

    <p class="normal">KORİNTHOSLU HABERCİ</p>

    <p class="normal">Kralın örnek eşine mutluluk dilerim. Daima mutlu insanlar arasında yaşamasını isterim.</p>

    <p class="normal">İOKASTE</p>

    <p class="normal">Benim dileğim de bu senin için. Güzel sözlerinle buna layıksın. Bize bir haberin var mı?</p>

    <p class="normal">KORİNTHOSLU HABERCİ</p>

    <p class="normal">Ailen için, kocan için iyi haberlerim var kraliçe.</p>

    <p class="normal">İOKASTE</p>

    <p class="normal">Nereden geliyorsun, getirdiğin haber ne?</p>

    <p class="normal">KORİNTHOSLU HABERCİ</p>

    <p class="normal">Korinthos’tan geliyorum. Getirdiğim haber seni sevindirecek, belki de üzecek.</p>

    <p class="normal">İOKASTE</p>

    <p class="normal">Demek hem sevindirici, hem üzücü? Bu nasıl haber böyle?</p>

    <p class="normal">KORİNTHOSLU HABERCİ</p>

    <p class="normal">Korinthos’ta dolaşan söylentilere göre, halk Oidipus’u kral yapmak istiyormuş.</p>

    <p class="normal">İOKASTE</p>

    <p class="normal">İhtiyar Polybos tahtında değil mi?</p>

    <p class="normal">KORİNTHOSLU HABERCİ</p>

    <p class="normal">Hayır, o artık mezarında.</p>

    <p class="normal">İOKASTE</p>

    <p class="normal">Demek Polybos öldü?</p>

    <p class="normal">KORİNTHOSLU HABERCİ</p>

    <p class="normal">Doğru söylemiyorsam tanrı canımı alsın!</p>

    <p class="normal">İOKASTE</p>

    <p class="normal">(<span class="ideitalik">Bir hizmetliye.</span>)</p>

    <p class="normal">Koş kadın, efendine haber ver.</p>

    <p class="normal">(<span class="ideitalik">Hizmetli saraya gider</span>.)</p>

    <p class="normal">Ey o kehanetler nerdesiniz şimdi? Vaktiyle Oidipus babasını öldürmek korkusuyla kentinden çıkıp gitmişti. Bugün kendi kaderiyle ölmüş bulunuyor, oğlunun eliyle değil!</p>

    <p class="normal"><span class="idebold">(</span><span class="ideitalik">Oidipus gelir.</span>)</p>

    <p class="normal">OİDİPUS</p>

    <p class="normal">Beni niye çağırdın İokaste?</p>

    <p class="normal">İOKASTE</p>

    <p class="normal">Bu adamı dinle, büyük kehanetlerin ne olduğunu anla.</p>

    <p class="normal">OİDİPUS</p>

    <p class="normal">Kim bu adam? Ne söylemeye gelmiş bana?</p>

    <p class="normal">İOKASTE</p>

    <p class="normal">Korinthos’tan geliyor, baban Polybos’un ölüm haberini getiriyor.</p>

    <p class="normal">OİDİPUS</p>

    <p class="normal">Öyle mi yabancı? Sen söyle bakalım.</p>

    <p class="normal">KORİNTHOSLU HABERCİ</p>

    <p class="normal">Polybos bu dünyadan göçtü.</p>

    <p class="normal">OİDİPUS</p>

    <p class="normal">Suikasta mı uğradı, yoksa bir hastalıktan mı öldü?</p>

    <p class="normal">KORİNTHOSLU HABERCİ</p>

    <p class="normal">Ufak bir sarsıntı yaşlı insanları yatağa düşürür.</p>

    <p class="normal">OİDİPUS</p>

    <p class="normal">Anlıyorum, zavallı babam hastalıktan öldü.</p>

    <p class="normal">KORİNTHOSLU HABERCİ</p>

    <p class="normal">Artık çok ihtiyarlamıştı.</p>

    <p class="normal">OİDİPUS</p>

    <p class="normal">Delphoi’deki kâhinden, tepemizde bağrışan kuşlardan kim haber sorar artık? Onlara bakarsan, babamı öldürecektim; babam Korinthos’ta öldü, işte ben buradayım; elim hiçbir kılıca değmedi. Belki ben yanında olmadığım için acısından ölmüştür! Böylelikle de ölümüne ben sebep olmuşumdur... Gerçek şu ki, Polybos o değersiz kehanetleri kendisiyle birlikte öteki dünyaya götürdü.</p>

    <p class="normal">İOKASTE</p>

    <p class="normal">Ben sana ne zamandır söylemiyor muydum?</p>

    <p class="normal">OİDİPUS</p>

    <p class="normal">Doğru, ama korku aklımı başımdan aldı.</p>

    <p class="normal">İOKASTE</p>

    <p class="normal">Artık öyle şeyleri aklından çıkar.</p>

    <p class="normal">OİDİPUS</p>

    <p class="normal">Ama anamla evlenmek tehlikesi ortadan kalkmış değil!</p>

    <p class="normal">İOKASTE</p>

    <p class="normal">Durmadan işkence mi edeceksin kendine? Kaderin oyuncağı olan insan, ne bilir başına gelecekleri? En iyisi kadere razı olmak. Ananla evlenmek tehlikesi seni ürkütmemeli; rüyalarında analarıyla yatakta yattığını görenler çoktur. Böyle şeyleri hiç aklına getirmeyen insan hayata kolayca dayanabilir.</p>

    <p class="normal">OİDİPUS</p>

    <p class="normal">Anam sağ olmasaydı, doğru düşünüyorsun derdim, ama o yaşadıkça içimden korku gitmeyecek.</p>

    <p class="normal">İOKASTE</p>

    <p class="normal">Babanın mezarda olması seni büyük bir sıkıntıdan kurtarmıyor mu?</p>

    <p class="normal">OİDİPUS</p>

    <p class="normal">Kurtarıyor ama, ne de olsa sağ kalan bir kadın var, ondan korkuyorum.</p>

    <p class="normal">KORİNTHOSLU HABERCİ</p>

    <p class="normal">Kim bu seni o kadar korkutan kadın?</p>

    <p class="normal">OİDİPUS</p>

    <p class="normal">Polybos’un karısı Merope, ihtiyar.</p>

    <p class="normal">KORİNTHOSLU HABERCİ</p>

    <p class="normal">Ne diye korkuyorsun ondan?</p>

    <p class="normal">OİDİPUS</p>

    <p class="normal">Beni korkutan, tanrıların yolladıkları korkunç bir haber yabancı.</p>

    <p class="normal">KORİNTHOSLU HABERCİ</p>

    <p class="normal">Bu haberin ne olduğunu söyleyebilir misin? Ama belki de öğrenilmesini istemezsin.</p>

    <p class="normal">OİDİPUS</p>

    <p class="normal">Söylenmeyecek bir şey değil: Loksias günün birinde anamla evleneceğimi, kendi elimle babamın kanına gireceğimi haber verdi. Bu yüzden uzun zamandır Korinthos’dan uzak yaşadım. İyi etmişim, ama anadan babadan ayrı düşmek de çok acı şey doğrusu!</p>

    <p class="normal">KORİNTHOSLU HABERCİ</p>

    <p class="normal">Demek bu yüzden uzakta yaşadın?</p>

    <p class="normal">OİDİPUS</p>

    <p class="normal">Evet ihtiyar, baba katili olmak istemiyordum.</p>

    <p class="normal">KORİNTHOSLU HABERCİ</p>

    <p class="normal">Kral, seni daha önce bu korkudan kurtarmadığıma üzülüyorum. Buraya sana bir faydam dokunur diye geldim.</p>

    <p class="normal">OİDİPUS</p>

    <p class="normal">Bu hizmetin elbette karşılığını göreceksin.</p>

    <p class="normal">KORİNTHOSLU HABERCİ</p>

    <p class="normal">Doğrusunu istersen, buraya gelirken aklımdan geçirmedim değil; sen Korinthos’a döndükten sonra beni unutmazsın diye düşündüm.</p>

    <p class="normal">OİDİPUS</p>

    <p class="normal">Ben hiçbir zaman baba yurduna ayak basacak değilim!</p>

    <p class="normal">KORİNTHOSLU HABERCİ</p>

    <p class="normal">Oğlum, ne kadar yanıldığın açıkça anlaşılıyor şimdi.</p>

    <p class="normal">OİDİPUS</p>

    <p class="normal">Neden böyle söylüyorsun ihtiyar? Tanrılar aşkına açık konuş!</p>

    <p class="normal">KORİNTHOSLU HABERCİ</p>

    <p class="normal">Seni kentine dönmekten alıkoyan sebepler bunlarsa...</p>

    <p class="normal">OİDİPUS</p>

    <p class="normal">Phoibos’un dediği çıkacak diye korkuyorum.</p>

    <p class="normal">KORİNTHOSLU HABERCİ</p>

    <p class="normal">Ananla babana karşı suç işlemekten korkuyorsun değil mi?</p>

    <p class="normal">OİDİPUS</p>

    <p class="normal">Evet ihtiyar, bütün korkularımın kaynağı bu işte.</p>

    <p class="normal">KORİNTHOSLU HABERCİ</p>

    <p class="normal">Boş yere korkuya kapıldığını bilmiyorsun öyleyse.</p>

    <p class="normal">OİDİPUS</p>

    <p class="normal">Boş yere olur mu hiç? Onlar benim anamla babam değil mi?</p>

    <p class="normal">KORİNTHOSLU HABERCİ</p>

    <p class="normal">Hayır, sen Polybos’un kanından değilsin.</p>

    <p class="normal">OİDİPUS</p>

    <p class="normal">Ne dedin? Polybos benim babam değil mi?</p>

    <p class="normal">KORİNTHOSLU HABERCİ</p>

    <p class="normal">Bana baba diyebilirsen, ona da dersin.</p>

    <p class="normal">OİDİPUS</p>

    <p class="normal">Senin gibi yabancı bir adam babamla bir olur mu hiç?</p>

    <p class="normal">KORİNTHOSLU HABERCİ</p>

    <p class="normal">Sen benim oğlum olmadığın gibi, onun da oğlu değilsin.</p>

    <p class="normal">OİDİPUS</p>

    <p class="normal">Öyleyse niçin bana “oğlum” diyordu?</p>

    <p class="normal">KORİNTHOSLU HABERCİ</p>

    <p class="normal">Şunu bil ki, seni vaktiyle ona ben vermiştim.</p>

    <p class="normal">OİDİPUS</p>

    <p class="normal">Başkasının çocuğunu o kadar nasıl sever?</p>

    <p class="normal">KORİNTHOSLU HABERCİ</p>

    <p class="normal">O zaman çocuğu yoktu da ondan.</p>

    <p class="normal">OİDİPUS</p>

    <p class="normal">Sen beni bir başkasından mı almıştın, yoksa kendin mi bulmuştun?</p>

    <p class="normal">KORİNTHOSLU HABERCİ</p>

    <p class="normal">Seni Kithairon’un ormanlık, kuytu bir yerinde bulmuştum.</p>

    <p class="normal">OİDİPUS</p>

    <p class="normal">Ne diye dolaşıyordun oralarda?</p>

    <p class="normal">KORİNTHOSLU HABERCİ</p>

    <p class="normal">Dağlarda sürülerimi otlatıyordum.</p>

    <p class="normal">OİDİPUS</p>

    <p class="normal">Demek çobanlık ediyordun?</p>

    <p class="normal">KORİNTHOSLU HABERCİ</p>

    <p class="normal">İşte o günlerde seni ben kurtardım yavrum!</p>

    <p class="normal">OİDİPUS</p>

    <p class="normal">Ne haldeydim beni bulduğun zaman?</p>

    <p class="normal">KORİNTHOSLU HABERCİ</p>

    <p class="normal">Ne halde olduğunu ayakların dile gelip de söylese!</p>

    <p class="normal">OİDİPUS</p>

    <p class="normal">O eski acıyı ne diye hatırlatıyorsun bana?</p>

    <p class="normal">KORİNTHOSLU HABERCİ</p>

    <p class="normal">Bileklerinden delinip ayakların birbirine bağlanmıştı. Bağlarını çözdüm.</p>

    <p class="normal">OİDİPUS</p>

    <p class="normal">Daha kundakta çocukken işkence başlamıştı!</p>

    <p class="normal">KORİNTHOSLU HABERCİ</p>

    <p class="normal">Oidipus adını da o eski acıdan aldın.</p>

    <p class="normal">OİDİPUS</p>

    <p class="normal">Tanrılar aşkına söyle! Anam mı, yoksa babam mı verdi bu adı bana?</p>

    <p class="normal">KORİNTHOSLU HABERCİ</p>

    <p class="normal">Bilmiyorum. Seni bana veren, bunu benden daha iyi bilir.</p>

    <p class="normal">OİDİPUS</p>

    <p class="normal">Öyleyse sen beni başkasından aldın; kendin bulmadın.</p>

    <p class="normal">KORİNTHOSLU HABERCİ</p>

    <p class="normal">Evet, benim gibi çobanlık eden biri verdi seni bana,.</p>

    <p class="normal">OİDİPUS</p>

    <p class="normal">Bu çobanın kim olduğunu söyleyebilir misin?</p>

    <p class="normal">KORİNTHOSLU HABERCİ</p>

    <p class="normal">Laios’un kölelerinden biriymiş.</p>

    <p class="normal">OİDİPUS</p>

    <p class="normal">Bu kentin eski kralı Laios’un mu?</p>

    <p class="normal">KORİNTHOSLU HABERCİ</p>

    <p class="normal">Evet, onun çobanlarından biri.</p>

    <p class="normal">OİDİPUS</p>

    <p class="normal">Sağ mı bu adam? Görebilir miyim onu?</p>

    <p class="normal">KORİNTHOSLU HABERCİ</p>

    <p class="normal">Siz bu kentin yerlilerisiniz, onu benden daha iyi tanırsınız.</p>

    <p class="normal">OİDİPUS</p>

    <p class="normal">(<span class="ideitalik">Koroya dönerek.</span>)</p>

    <p class="normal">Aranızda bu adamın sözünü ettiği çobanı buralarda yahut köylerde görmüş olan, onu tanıyabilecek biri var mı?</p>

    <p class="normal">KOROBAŞI</p>

    <p class="normal">Bence demin görmek istediğin köylü o adamdır. Ama İokaste bunu herkesten iyi bilir.</p>

    <p class="normal">OİDİPUS</p>

    <p class="normal">Kraliçe, biraz önce buraya gelmesini istediğimiz adam bu çoban olmasın?</p>

    <p class="normal">İOKASTE</p>

    <p class="normal">Hangi adam? Sen onun söylediğine bakma, böyle boş lafları unutmaya çalış.</p>

    <p class="normal">OİDİPUS</p>

    <p class="normal">Olmaz, ortada böyle deliller varken, kimin oğlu olduğum gizli kalamaz.</p>

    <p class="normal">İOKASTE</p>

    <p class="normal">Yaşamak istiyorsan, tanrılar hakkı için vazgeç bu araştırmadan! Çektiklerim bana yeter.</p>

    <p class="normal">OİDİPUS</p>

    <p class="normal">Korkma, üç kuşak öncesinde köle kanından olduğum anlaşılsa bile, bir şey kaybetmezsin haysiyetinden!</p>

    <p class="normal">İOKASTE</p>

    <p class="normal">Yalvarırım beni dinle, öğrenmeye kalkma bunu!</p>

    <p class="normal">OİDİPUS</p>

    <p class="normal">Hiçbir şey vazgeçiremez beni bundan, gerçeği öğreneceğim.</p>

    <p class="normal">İOKASTE</p>

    <p class="normal">Sözümü dinle, en iyi yolu gösteriyorum sana.</p>

    <p class="normal">OİDİPUS</p>

    <p class="normal">Bıktım artık öğütlerinden!</p>

    <p class="normal">İOKASTE</p>

    <p class="normal">Kim olduğunu hiç bilmesen iyi olur.</p>

    <p class="normal">OİDİPUS</p>

    <p class="normal">Bana bu çobanı getirecek misiniz?</p>

    <p class="normal">(<span class="ideitalik">Kölelerden biri çobanı aramaya gider.</span>)</p>

    <p class="normal"><span class="idebold">Bırakın bu kadını, asaletiyle övünsün!</span></p>

    <p class="normal"><span class="idebold">İOKASTE</span></p>

    <p class="normal">Ah kara bahtlı! Artık sana bundan başka bir ad bulamıyorum. Bundan sonra ağzımdan başka bir ad duyamazsın...</p>

    <p class="normal"><span class="idebold">(</span><span class="ideitalik">Saraya girer.</span>)</p>

    <p class="normal"><span class="idebold">KOROBAŞI</span></p>

    <p class="normal">Neden Oidipus, neden bu kadın büyük bir ümitsizlik içinde ansızın böyle çıkıp gitti? İçerde derin bir sessizlik var, büyük bir felaket kopacak diye korkuyorum.</p>

    <p class="normal"><span class="idebold">OİDİPUS</span></p>

    <p class="normal">Koparsa kopsun! Soyum ne kadar aşağılık olursa olsun, bunu bilmek istiyorum. Kadınlar, kendilerini beğenmiş yaratıklar. Belirsiz bir soydan olduğuma üzülüyor herhalde. Kaderin çocuğu olmakla övünürüm, bundan da bir utanç duymam. Kader benim anam. Geçen yıllar beni bazen alçalttı, bazen yükseltti. Nasıl doğmuşsam öyle kalacağım, kimin çocuğu olduğumu da elbette öğreneceğim!</p>

    <p class="normal"><span class="idebold">KORO</span></p>

    <p class="normal"><span class="idebold">Kehanetten anlıyorsam,</span></p>

    <p class="normal"><span class="idebold">Gerçeği sezebiliyorsam,</span></p>

    <p class="normal"><span class="idebold">Ey Kithairon!</span></p>

    <p class="normal"><span class="idebold">Ant içerim üzerine</span></p>

    <p class="normal"><span class="idebold">Olympos’un:</span></p>

    <p class="normal"><span class="idebold">Yarından tezi yok;</span></p>

    <p class="normal"><span class="idebold">Yarın ayın on dördü,</span></p>

    <p class="normal"><span class="idebold">Seni anacağız birlikte!</span></p>

    <p class="normal"><span class="idebold">Çünkü senin yurdundan</span></p>

    <p class="normal"><span class="idebold">Oidipus da;</span></p>

    <p class="normal"><span class="idebold">Onu besledin,</span></p>

    <p class="normal"><span class="idebold">Babalık ettin ona.</span></p>

    <p class="normal"><span class="idebold">Esirgemedin lütfunu</span></p>

    <p class="normal"><span class="idebold">Başımızdakilerden;</span></p>

    <p class="normal"><span class="idebold">Kutlayacağız seni</span></p>

    <p class="normal"><span class="idebold">Korolarımızla,</span></p>

    <p class="normal"><span class="idebold">Şarkılarımızla.</span></p>

    <p class="normal"><span class="idebold">Sen de Phoibos,</span></p>

    <p class="normal"><span class="idebold">Umarım hoşlanırsın onlardan...</span></p>

    <p class="normal"><span class="idebold">Seni kim doğurdu yavrum,</span></p>

    <p class="normal"><span class="idebold">Hangi ölümsüz bakire?</span></p>

    <p class="normal"><span class="idebold">Dağlarda dolaşan tanrı Pan’a</span></p>

    <p class="normal"><span class="idebold">Gönlünü kaptıran mı?</span></p>

    <p class="normal"><span class="idebold">Yüksek yaylalarda oturan</span></p>

    <p class="normal"><span class="idebold">Loksias’la sevişen mi?</span></p>

    <p class="normal"><span class="idebold">Belki Hermes’in oğlusun,</span></p>

    <p class="normal"><span class="idebold">Kyllene dağının efendisi;</span></p>

    <p class="normal"><span class="idebold">Belki de Bakkhos’un:</span></p>

    <p class="normal"><span class="idebold">Doruklarda oturan,</span></p>

    <p class="normal"><span class="idebold">Helikonda sık sık</span></p>

    <p class="normal"><span class="idebold">Onlarla oynaşan;</span></p>

    <p class="normal"><span class="idebold">Doğdun dünyaya birinden...</span></p>

    <p class="normal"><span class="idebold">OİDİPUS</span></p>

    <p class="normal">İhtiyarlar, onu hiç görmedim, ama bu gelen galiba çoktandır aradığımız çoban. O da Korinthoslu haberci kadar yaşlı. Adamlarım da yanında. Ama sen onu evvelce görmüşsün, bizden daha iyi tanırsın.</p>

    <p class="normal"><span class="idebold">(</span><span class="ideitalik">Laios’un ihtiyar kölesi gelir.</span>)</p>

    <p class="normal">KOROBAŞI</p>

    <p class="normal">Evet, o... Tanıdım. Laios’un kölesiydi, çok sadık bir çobandı.</p>

    <p class="normal">OİDİPUS</p>

    <p class="normal">Korinthoslu yabancı, ilkin sana soruyorum: Sözünü ettiğin adam bu mu?</p>

    <p class="normal">KORİNTHOSLU HABERCİ</p>

    <p class="normal">Ta kendisi.</p>

    <p class="normal">OİDİPUS</p>

    <p class="normal">(<span class="ideitalik">Laios’un kölesine.</span>)</p>

    <p class="normal">Sıra sende ihtiyar, yaklaş yanıma, gözünü gözümden ayırma; soracaklarıma cevap ver. Laios’un kölesiydin değil mi?</p>

    <p class="normal">LAİOS’UN KÖLESİ</p>

    <p class="normal">Evet. Beni dışarıdan almamışlardı, kralın sarayında doğup büyüdüm.</p>

    <p class="normal">OİDİPUS</p>

    <p class="normal">Ne iş görürdün? Nasıl yaşardın?</p>

    <p class="normal">LAİOS’UN KÖLESİ</p>

    <p class="normal">Bütün vaktimi çobanlıkla geçirirdim.</p>

    <p class="normal">OİDİPUS</p>

    <p class="normal">Sürüleri daha çok nerelere götürürdün?</p>

    <p class="normal">LAİOS’UN KÖLESİ</p>

    <p class="normal">Kithairon bölgesine veya oralara yakın yerlere.</p>

    <p class="normal">OİDİPUS</p>

    <p class="normal">Bu adamı oralarda gördüğünü hatırlıyor musun?</p>

    <p class="normal">LAİOS’UN KÖLESİ</p>

    <p class="normal">Ne yapıyormuş orada? Kimmiş?</p>

    <p class="normal">OİDİPUS</p>

    <p class="normal">Şu adam işte.</p>

    <p class="normal">LAİOS’UN KÖLESİ</p>

    <p class="normal">Hemen cevap veremeyeceğim, çünkü iyi hatırlayamıyorum.</p>

    <p class="normal">KORİNTHOSLU HABERCİ</p>

    <p class="normal">Beni tanıyamamasına hiç şaşma, efendimiz. Ben şimdi ona yardım ederim, muhakkak hatırlar. Eskiden Kithairon üzerinde o iki sürüye, ben de bir sürüye çobanlık ederdik. İki komşu gibi yan yana yaşardık. Bahar başlarından itibaren altı ay. Kış gelince sürüleri ben kendi ağıllarıma götürür, o da Laios’un ağıllarına çekerdi. Öyle değil mi?</p>

    <p class="normal">LAİOS’UN KÖLESİ</p>

    <p class="normal">Doğru, ama o kadar eski şeyler ki bunlar...</p>

    <p class="normal">KORİNTHOSLU HABERCİ</p>

    <p class="normal">Söyle bakayım, bir gün besleyip büyüteyim diye bana bir çocuk verdiğini hatırlıyor musun?</p>

    <p class="normal">LAİOS’UN KÖLESİ</p>

    <p class="normal">Anlamadım, ne demek istiyorsun?</p>

    <p class="normal">KORİNTHOSLU HABERCİ</p>

    <p class="normal">İşte dostum, karşında o çocuk!</p>

    <p class="normal">LAİOS’UN KÖLESİ</p>

    <p class="normal">(<span class="ideitalik">Değneğiyle üzerine yürür.</span>)</p>

    <p class="normal"><span class="idebold">Tanrılar kahretsin seni! Kes sesini!</span></p>

    <p class="normal"><span class="idebold">OİDİPUS</span></p>

    <p class="normal">Dur ihtiyar, öfkelenip dövmeye kalkma onu; asıl senin sözlerine öfkelenmek lazım.</p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Suçum ne ey efendilerin efendisi!</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">O sana çocuktan söz açtı, cevap vermedin; suçun bu.</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Ne dediğini bilmiyor, boşuna konuşuyor.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Güzellikle olmazsa, zorla cevap verirsin.</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal">Tanrılar hakkı için; yalvarırım bana kötü davranma! Ben ihtiyar bir adamım.</p>

    <p class="normal"><span class="idebold">OİDİPUS</span></p>

    <p class="normal"><span class="idebold">Ne bekliyorsunuz, ellerini arkasından bağlamak için?</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Nedir bu başıma gelenler! Neyi öğrenmek istiyorsun?</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Çocuğu verdin mi ona?</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Verdim. O gün ölseydim de kurtulsaydım!</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Doğruyu söylemezsen başına gelecek de bu zaten.</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Söylersem mahvolduğum gündür!</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Bu adam galiba oyalamak istiyor bizi.</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Çocuğu ona verdiğimi söyledim ya!</span></p>

    <p class="normal"><span class="idebold">OİDİPUS</span></p>

    <p class="normal">Kendi çocuğun muydu, yoksa onu sana bir başkası mı vermişti?</p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Benim çocuğum değildi, başkasından almıştım.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Onu burada kimden, hangi aile ocağından almıştın?</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Tanrılar aşkına, sorma bunu bana!</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Bir daha söyletirsen kendini yok bil.</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal">Mademki istiyorsun, söyleyeyim. Çocuk Laios’un sarayında doğmuştu.</p>

    <p class="normal"><span class="idebold">OİDİPUS</span></p>

    <p class="normal"><span class="idebold">Köle çocuğu mu, Laios’un kanından mı?</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">İşte söylemesi yürekler acısı, korkunç bir şey!</span></p>

    <p class="normal"><span class="idebold">OİDİPUS</span></p>

    <p class="normal">Benim için söylenmesi kadar duyulması da korkunç, ama söyleyeceksin.</p>

    <p class="normal"><span class="idebold">LAİOS’UN KÖLESİ</span></p>

    <p class="normal">Laios’un çocuğu olduğunu söylüyorlardı... Sarayda bulunan karın bunu herkesten iyi bilir.</p>

    <p class="normal"><span class="idebold">OİDİPUS</span></p>

    <p class="normal"><span class="idebold">Çocuğu o mu verdi sana?</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Evet efendimiz.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Ne diye verdi?</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Öldüreyim diye.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Bir ana öz evladına nasıl kıyar!</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Tanrıların verdiği uğursuz bir haberden korktuğu için.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Neymiş bu haber?</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal"><span class="idebold">Günün birinde babasını öldüreceği haberi.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Peki, onu bu ihtiyara neden verdin?</span></p>

    <p class="normal"><span class="idebold">LAİOS’UN KÖLESİ</span></p>

    <p class="normal">Acıdım da ondan efendimiz; onu başka bir kente, kendi kentine götürür diye düşünmüştüm. Onu kurtarmakla başına daha büyük belalar açtım. Eğer sen o çocuksan bilesin, bahtı kara geldin dünyaya...</p>

    <p class="normal"><span class="idebold">OİDİPUS</span></p>

    <p class="normal">Her şey aydınlandı artık... Ey gün ışığı, bu seni son görüşüm olsun! Doğurmamalıydı beni doğuran, birleşmemeliydim birleştiğimle, öldürmemeliydim öldürdüğümü...</p>

    <p class="normal"><span class="idebold">(</span><span class="ideitalik">Saraya doğru koşar. Çobanlar gider.</span>)</p>

    <p class="normal">KORO</p>

    <p class="normal">Ey insanoğulları!</p>

    <p class="normal">Ömrünüz bence bir hiç.</p>

    <p class="normal">Kim ermiş bu dünyada</p>

    <p class="normal">Özlenen mutluluğa?</p>

    <p class="normal">Hayal mutluluk denilen;</p>

    <p class="normal">O da sönüverince</p>

    <p class="normal">Anlar gerçeği insan.</p>

    <p class="normal">Talihsiz Oidipus!</p>

    <p class="normal">Gördükten sonra senin</p>

    <p class="normal">Yaman alınyazını</p>

    <p class="normal">İnanmam artık</p>

    <p class="normal">İnsanların mutluluğuna...</p>

    <p class="normal">Yükseklere nişan almış,</p>

    <p class="normal">İkbale ermiş,</p>

    <p class="normal">Mutluluk nedir tatmıştı.</p>

    <p class="normal">Yok etmişti, ey Zeus,</p>

    <p class="normal">O sivri tırnaklı,</p>

    <p class="normal">Çetin bilmeceli,</p>

    <p class="normal">Canavar bakireyi.</p>

    <p class="normal">Dikilip karşısına</p>

    <p class="normal">Bir kale gibi ölümün,</p>

    <p class="normal">Korumuştu kentimizi.</p>

    <p class="normal">Bugün acaba</p>

    <p class="normal">Bahtı daha kara,</p>

    <p class="normal">Acısı daha korkunç</p>

    <p class="normal">Kim var bu dünyada?</p>

    <p class="normal">Ah Oidipus, şanlı kral!</p>

    <p class="normal">Demek o gelin odası,</p>

    <p class="normal">O liman,</p>

    <p class="normal">Babasından sonra</p>

    <p class="normal">Barındırdı oğlunu da.</p>

    <p class="normal">Ah zavallı!</p>

    <p class="normal">Böyle uzun zaman,</p>

    <p class="normal">Sessiz,</p>

    <p class="normal">Nasıl dayandı sana,</p>

    <p class="normal">İzleri o babanın?</p>

    <p class="normal">Her şeyi gören zaman,</p>

    <p class="normal">Girdiğin dünya evinde;</p>

    <p class="normal">Günler boyunca babanın oğul.</p>

    <p class="normal">Oğulun baba olduğu</p>

    <p class="normal">O yüz karası yerde</p>

    <p class="normal">Yakaladı seni akıbet.</p>

    <p class="normal">Ey Laios’un evladı,</p>

    <p class="normal">Hiç görmeseydim seni!</p>

    <p class="normal">Doğruyu da söylemeli:</p>

    <p class="normal">Daha dün hayata kavuşturmuştun beni,</p>

    <p class="normal">Bugün de ölüm getiriyorsun bana,</p>

    <p class="normal">Ağla gözlerim ağla!</p>

    <p class="normal">(<span class="ideitalik">Saraydan bir haberci gelir.</span>)</p>

    <p class="normal">HABERCİ</p>

    <p class="normal">Sizler ki bu kentin en ünlü büyüklerisiniz, eğer bir vatandaş olarak Labdakos oğullarına hâlâ asil bir sevgi besliyorsanız, anlatacaklarımı nasıl dinleyeceksiniz, bu acıya nasıl katlanacaksınız, bu yasa nasıl dayanacaksınız? Bu saray öyle çirkeflere bulaşmış ki, onları ne İstros’un, ne de Phasis’in suları temizleyebilir. Çok geçmeden, kaderde olmayan, bile bile sebebiyet verilen başka felaketler de göreceğiz orada; acıların en acısı kendi kendimize çektiğimizdir.</p>

    <p class="normal">KOROBAŞI</p>

    <p class="normal">Bildiklerimiz zaten kan ağlatıyor bize, söyleyecek daha ne kaldı ki?</p>

    <p class="normal">HABERCİ</p>

    <p class="normal">En kısa cümleyle verilecek bir haber: Kraliçemiz İokaste öldü.</p>

    <p class="normal">KOROBAŞI</p>

    <p class="normal">Bahtsız kadın! Kim sebep oldu ölümüne?</p>

    <p class="normal">HABERCİ</p>

    <p class="normal">Kendini öldürdü. Bu ölümü benim gibi gözlerinizle görmek felaketinden kurtuldunuz, ama gücüm yettiği kadar anlatınca kadıncağızın nasıl acı çektiğini anlayacaksınız. Çılgınca saraydan içeri girer girmez, iki eliyle saçlarını yolarak yatak odasına koştu, arkasından hızla kapıları kapadı; öleli aradan yıllar geçen Laios’u çağırıyor, ona öz babasının kanına giren, anasından çocukları olan oğlunu hatırlatıyordu. Kocasının oğluyla yattığı, kendi çocuğundan çocuklar doğurduğu yatağın üzerinde acı acı ağlayıp sızlıyor, dövünüyordu. Sonra nasıl öldü bilmiyorum, Oidipus haykırarak hızla içeri girdi, kraliçenin ölümünü göremedim. Gözlerimizi kendini kaybetmiş bir halde koşan Oidipus’tan ayıramıyorduk. Oraya buraya koşuyor, bir kılıç istiyor, karısının, hayır karısının değil, kendisini ve çocuklarını dünyaya getiren kadının nerede olduğunu soruyordu. Köpüren öfkesi içinde, bir tanrı, bilmiyorum hangi tanrı, ona kraliçeyi gösterdi, çünkü hiçbirimiz ona kraliçenin bulunduğu yeri göstermemiştik. O zaman müthiş bir çığlık kopardı, biri ona yol gösteriyormuş gibi çifte kanatlı kapıya atıldı; kapıyı menteşelerinden sökercesine açtı, odaya daldı. Orada karısını asılmış bulduk, ip hâlâ boğazını sıkıyordu. Zavallı adam bu manzara karşısında korkunç çığlıklar kopardı, karısını havada asılı tutan ipi çözdü, zavallıcık yere düştü. İşte o zaman tüyler ürpertici sahneler gördük: Oidipus ölünün elbiselerinden altın iğneleri koparıp aldı, kendi gözlerine batırdı. Gözlerinin artık felaketlerini görmeyeceğini haykırıyordu: “Karanlıkta artık bu gözler, görmeyecek, keşke hiç görmeseydiler! Her şeye rağmen tanıyabileceğim kimseleri artık tanımayacaklar!” diye bağırarak elleriyle göz kapaklarını kaldırıyor, iğneleri durmadan batırıp çıkarıyordu. Kan çanağına dönen gözlerinden boşanan kanlar çenesinden akıyordu. Yüzünden sanki kan değil, kapkara bir kan sağanağı boşanıyordu. Bütün bu felaketleri yalnız biri değil, karı koca ikisi birden istediler, ikisi birden paylaştılar. Bir zamanlar köklü bir mutluluğa erişmişlerdi; bugün o mutluluğun yerini hıçkırıklar, yürekler acısı felaketler, ölüm aldı. Sözün kısası, felaket denecek ne varsa hepsi burada toplandı.</p>

    <p class="normal"><span class="idebold">KOROBAŞI</span></p>

    <p class="normal"><span class="idebold">Şimdi biraz olsun dindi mi acıları zavallının?</span></p>

    <p class="normal"><span class="idebold">HABERCİ</span></p>

    <p class="normal">Bağırıp çağırıyor, kapıların açılmasını, babasını öldüren evladın annesiyle... –bunu söylemeye dilim varmıyor– bütün Kadmoslulara gösterilmesini istiyor. Kendi üzerine yağdırdığı lanetlerden sonra artık sarayında kalamayacağını, bu topraklardan çekip gideceğini söylüyor. Ama kendisine yardımcı olacak, onu yedecek birine ihtiyacı var. Acıları dayanılacak gibi değil, onu kendi gözlerinle göreceksin. İşte kapılar açılıyor, en katı yürekleri bile sızlatacak bir manzarayla karşılaşacaksın!</p>

    <p class="normal"><span class="idebold">(</span><span class="ideitalik">Oidipus görünür, yüzü gözü kan içindedir.</span>)</p>

    <p class="normal"><span class="idebold">KOROBAŞI</span></p>

    <p class="normal">Nasıl dayanır insan bakmaya? Ne korkunç felaket! Hiç görmedim ömrümde böylesini. Talihsiz Oidipus! Nasıl oldu da böyle çılgınlığa kapıldın? Hangi intikamcı tanrı kara bahtını büsbütün kararttı? Yazık oldu, ah yazık! Çok isterdim seninle konuşmak, seni dinlemek, ama bakamıyorum yüzüne; dehşetten ürperiyorum!</p>

    <p class="normal"><span class="idebold">OİDİPUS</span></p>

    <p class="normal">Ah benim kara bahtım ah! Adımlarım beni böyle nerelere götürüyor? Sesim nerelerde kayboluyor? Ey talihim, nerelere attın kendini?</p>

    <p class="normal"><span class="idebold">KOROBAŞI</span></p>

    <p class="normal">Tüyler ürpertici, görmeye, işitmeye yürekler dayanmayan bir felakete.</p>

    <p class="normal"><span class="idebold">OİDİPUS</span></p>

    <p class="normal">Ey karanlıklar bulutu! Felaket rüzgârının sürüklediği, üzerime yığdığı korkunç, ezici, dayanılmaz bulut! Bağrımı yakıyor yaralarımın acısı, felaketlerimin hatırası.</p>

    <p class="normal"><span class="idebold">KOROBAŞI</span></p>

    <p class="normal">Böyle felaketler içinde elbette artacak şikâyetlerin, derdin de, acın da katmerli...</p>

    <p class="normal"><span class="idebold">OİDİPUS</span></p>

    <p class="normal">Ah dostum! Demek bir sensin beni bırakıp gitmeyen, bir köre bakmak isteyen? Gizleyemezsin kendini benden; karanlıklara gömüldüm ama, sesini iyi tanıyorum.</p>

    <p class="normal"><span class="idebold">KOROBAŞI</span></p>

    <p class="normal">Ah ne yaptın, nasıl kıydın gözlerine? Hangi tanrı seni kışkırttı böyle?</p>

    <p class="normal"><span class="idebold">OİDİPUS</span></p>

    <p class="normal">Apollon dostlarım, Apollon! Bu dayanılmaz acıları o çektiriyor bana. Ama gözlerimi kör eden başka eller değil, kendi ellerim. Hem benim için bu dünyada görmeye değer ne kalmıştı ki?</p>

    <p class="normal"><span class="idebold">KOROBAŞI</span></p>

    <p class="normal"><span class="idebold">Doğru söylüyorsun.</span></p>

    <p class="normal"><span class="idebold">OİDİPUS</span></p>

    <p class="normal">Görecek, sevecek neyim vardı dostlarım? Konuştuğum insanlardan hangi tatlı sözleri duyacaktım? Dostlarım, çabuk uzaklaştırın beni buralardan! Götürün bu belalıyı, lanetliyi, tanrıların en çok nefret ettikleri insanı!</p>

    <p class="normal"><span class="idebold">KOROBAŞI</span></p>

    <p class="normal">Çok acınacak haldesin; hem felakete uğradığın için, hem de başına gelenleri anlayacak bir ruh taşıdığın için. Keşke hiç tanımasaydım seni!</p>

    <p class="normal"><span class="idebold">OİDİPUS</span></p>

    <p class="normal">Dağlarda dolaşırken beni bulup ayaklarımın bağlarını çözen, beni ölümden kurtaran, başıma bu belaların gelmesine yol açan adam kahrolsun! Ölüp kurtulsaydım, sevdiklerime de, kendime de acı çektirmezdim böyle.</p>

    <p class="normal"><span class="idebold">KOROBAŞI</span></p>

    <p class="normal"><span class="idebold">Keşke öyle olsaydı.</span></p>

    <p class="normal"><span class="idebold">OİDİPUS</span></p>

    <p class="normal">Babamı öldürmezdim, beni doğuran ananın kocası olmazdım. Benimle uğraşmazdı tanrılar, belaların belası çıkmazdı kısmetime...</p>

    <p class="normal"><span class="idebold">KOROBAŞI</span></p>

    <p class="normal">Doğru mu bu yaptığın, bilmiyorum; hiç yaşamamak kör yaşamaktan daha iyi olurdu senin için.</p>

    <p class="normal"><span class="idebold">OİDİPUS</span></p>

    <p class="normal">Bana yapabileceğimin en iyisini yapmadığımı söylemeye kalkışma, öğüt vermeyi bırak. Bilmem, Hades’e gittiğim zaman babama, talihsiz anama hangi gözlerle bakardım? Onlara karşı işlediğim suçların acısı beni assalar bile çıkmaz. İğrenç bir günahın meyvesi olan çocuklarımın nasıl bakardım yüzlerine? Gözlerim ne onları, ne bu kenti, ne surlarını, ne de koruyucu tanrılarımızın kutsal heykellerini görebilirdi artık. Aksi gibi, Thebai’de çok şerefli bir ömür sürerken, Laios’un kanından gelen çocuğu, tanrıların lanetine uğrayan o çirkefi attırmayı emretmekle kendimi buradan sürüp çıkarmış oldum. Bütün bu rezaleti ortaya serdikten sonra başımı önüme eğmeden nasıl bakardım o insanlara? Eğer kulaklarımı seslerin kaynağına kapamak elimde olsaydı, hem kör, hem sağır olmak için onu da yapmaktan çekinmezdim, çünkü ruhun acılardan kurtulması huzur doğurur. Ey Kithairon! Ne diye barındırdın beni? Beni aldıktan sonra bırakıp hemen öldürmedin? Ölseydim, kimin evladı olduğumu kimseler bilmezdi. Ey Polybos, Korinthos, ey babamın sandığım eski saray! O güzel görünüşler altında ne çıbanlar besleniyormuş! Aslında ne olduğum açığa çıktı bugün, herkes de biliyor bunu: Günah işlemiş ana babanın adam öldürmüş canavar evladı. Ey üç yol ağzı, gölgeli vadi, meşe ormanı, babamın kendi elimle döktüğüm kanını içen üç yolun birleştiği dar geçit! O zaman işlediğim suçu hatırlıyor musunuz? Thebai’ye geldikten sonra daha neler neler yaptığımı biliyor musunuz? Ey evlilik! Bana hayat verdin, sonra da yeniden aynı tohumu bir daha saçtın: Aynı kandan, çocuklarının kardeşi olan bir baba, babalarının kardeşi olan çocuklar kocasının hem anası, hem karısı olan bir kadın dünyaya getirdin. Kısacası insanlar arasında rastlanabilecek en iğrenç rezaletlere yol açtın... Ama yeter, yeter artık! Yapılması yüz kızartıcı şeyleri söylemek de yakışık almaz. Tanrılar aşkına, çabuk götürün beni buradan, nerede olursa olsun, gizleyin beni; öldürün beni, denize atın, o da olmazsa, kimselerin göremeyeceği yerlere götürün... Yaklaşın yanıma; çok zavallı, bahtsız bir insana dokunmaktan çekinmeyin; inanın, benim acılarıma benden başka dayanabilecek insan yoktur bu dünyada!</p>

    <p class="normal"><span class="idebold">KOROBAŞI</span></p>

    <p class="normal">İşte Kreon. Tam zamanında geliyor, istediğini yapacak, sana yol gösterecek odur, çünkü senin yerine bu kenti tek başına o koruyacak.</p>

    <p class="normal"><span class="idebold">(</span><span class="ideitalik">Kreon girer.</span>)</p>

    <p class="normal">OİDİPUS</p>

    <p class="normal">Ah! Ne söyleyebilirim şimdi ona? Ne bekleyebilirim ondan? Çok haksızlık ettim ona.</p>

    <p class="normal">KREON</p>

    <p class="normal">Buraya seninle eğlenmek, eski hakaretlerini yüzüne vurmak için gelmedim Oidipus. Ama sizler, insanlara saygınız yoksa, her şeye hayat veren Helios’un ateşine saygı gösterin hiç olmazsa. Ne toprağın, ne kutsal yağmurun, ne gün ışığının kabul edeceği bu murdar yaratığı böyle uluorta meydanda bırakmaktan utanın! Çabuk onu sarayına götürün. Aile felaketlerini görmek, dinlemek, herkesten önce akrabalarının işidir.</p>

    <p class="normal">OİDİPUS</p>

    <p class="normal">Mademki büyüklük edip, kötüler kötüsü bir insanın yanına geldin, tanrılar aşkına beni dinle! Kendim için değil, senin için konuşacağım.</p>

    <p class="normal">KREON</p>

    <p class="normal">Ne istiyorsun benden?</p>

    <p class="normal">OİDİPUS</p>

    <p class="normal">Bir an önce kov beni bu kentten, hiç kimseyle konuşamayacağım bir yere attır.</p>

    <p class="normal"><span class="idebold">KREON</span></p>

    <p class="normal">Ne yapmam gerektiğini ilkin tanrıdan öğrenmek istemeseydim, bil ki bu dediğini çoktan yerine getirirdim.</p>

    <p class="normal"><span class="idebold">OİDİPUS</span></p>

    <p class="normal">Tanrı zaten vermiş hükmünü: Baba kanına giren, büyük günah işleyen öldürülecek.</p>

    <p class="normal"><span class="idebold">KREON</span></p>

    <p class="normal">Biliyorum, ama bu güç durumda ne yapılması gerektiğini açıkça bilmek daha iyi olur.</p>

    <p class="normal"><span class="idebold">OİDİPUS</span></p>

    <p class="normal"><span class="idebold">Mahvolmuş bir insan için hâlâ tanrıya mı başvuracaksınız?</span></p>

    <p class="normal"><span class="idebold">KREON</span></p>

    <p class="normal"><span class="idebold">Evet. Tanrının sözlerinden artık şüphe edemezsin.</span></p>

    <p class="normal"><span class="idebold">OİDİPUS</span></p>

    <p class="normal">Şüphe etmiyorum, sana da son dileklerimi söylüyorum: Saraydaki kadına uygun göreceğin bir mezar yaptır. Kendi kanından olan bir insandan bunu esirgemezsin. Bana gelince, baba yurdu görmesin beni ömrüm oldukça! Bırak da dağlarda, doğduktan sonra babamla anamın bana mezar olarak seçtikleri Kithairon’da yaşayayım, onların beni öldürmek istedikleri gibi öleyim. Hem iyi biliyorum, beni ne hastalık, ne buna benzer bir şey öldürecek; çünkü daha büyük belalara uğramak için ölümden kurtuldum. Alnıma yazılan çıkacak. Oğullarıma gelince, onlardan yana endişe etme Kreon; ne de olsa erkektirler, nerede olsa yaşamanın yolunu bulurlar. Ama acınacak halde olan o talihsiz kızlarıma bak. O kızlarım ki, bensiz sofraya oturmamışlardır, elimi değdirdiğim her yemekten paylarını almışlardır; yalvarırım onlara bak, bunu benden esirgeme! Müsaade et de iki elimle onlara dokunayım, felaketlerine ağlayayım. Ey asil bir soydan gelen hükümdar, onları okşarken gözlerimle görüyormuş gibi olacağım. Ey tanrılar! Bu hıçkıranlar benim sevgili kızlarım mı? Kreon bana acıyıp yavrularımı yanıma göndermiş olmasın? Yanılıyor muyum yoksa?</p>

    <p class="normal"><span class="idebold">KREON</span></p>

    <p class="normal">Yanılmıyorsun, onları buraya ben getirttim, çünkü çoktandır içini yakan arzuyu anlamıştım.</p>

    <p class="normal"><span class="idebold">(</span><span class="ideitalik">Bir kölenin getirdiği çocuklar Kreon’un işareti üzerine</span></p>

    <p class="normal"><span class="ideitalik">Oidipus’a yaklaşırlar.</span>)</p>

    <p class="normal"><span class="idebold">OİDİPUS</span></p>

    <p class="normal">Dilerim Kreon, daima mutlu yaşarsın! Onları buraya getirdiğin için tanrı seni benden daha iyi korusun! Nerdesiniz çocuklar? Yaklaşın, buraya, bu kardeş ellere doğru gelin. Görüyorsunuz, bu eller babanızın eskiden parlayan gözlerini aydınlıktan mahrum etti. Gözlerim görürken daha iyi görmüyordum yavrularım, hiçbir şeyin farkında değildim. Baba dediğiniz insan ananızın oğluydu. Sizi artık göremiyorum, ama insanlar yüzünden neler çekeceğinizi düşündükçe ağlıyorum. Thebaililerin karşısına nasıl çıkarsınız; toplantılarda, bayramlarda nasıl eğlenirsiniz, ağlamadan evinize nasıl dönersiniz? Evlenme çağınız geldiği zaman, soyumuz üzerine çöken uğursuzluğu paylaşmaya kim cesaret eder? Başınıza gelmedik ne dert kaldı? Babanız babasını öldürdü, anasıyla evlendi, kendi öz anasından sizleri dünyaya getirdi. İşte bütün bunları yüzünüze vuracaklar. Kim evlenir sizinle? Hiç kimse yavrularım; hayatta zürriyetsiz, tek başınıza solup gideceksiniz. Menoikeus’un oğlu, mademki artık onların ne babası, ne de anası var; mademki onlara babalık edecek bir sen kaldın, kendi soyundan olan bu yaratıkları kimsesiz bırakıp süründürme, kimseye muhtaç etme! Benim kadar acı çekmesinler. Bu yaşlarında senden başka güvenecek kimseleri yok, onlara acı. İyi yürekli insan, elini bana ver de kabul ettiğini anlayayım. Anlayacak yaşta olsaydınız çocuklarım, size ne öğütler verirdim! Şimdi ne söyleyebilirim? Dua edin de babanızdan daha iyi bir ömür nasip olsun size!</p>

    <p class="normal"><span class="idebold">KREON</span></p>

    <p class="normal"><span class="idebold">Yeter ağladığın, haydi eve git artık.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Bana ağır da gelse, dediğini yapacağım.</span></p>

    <p class="normal"><span class="idebold">KREON</span></p>

    <p class="normal"><span class="idebold">Her şeyi zamanında yapmalı.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Gideceğim, ama bir şartla.</span></p>

    <p class="normal"><span class="idebold">KREON</span></p>

    <p class="normal"><span class="idebold">Söyle, dinliyorum.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Beni bu kentten kovacaksın.</span></p>

    <p class="normal"><span class="idebold">KREON</span></p>

    <p class="normal"><span class="idebold">Bu lütfu tanrıdan bekleyebilirsin ancak.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Ama tanrılar bana düşman!</span></p>

    <p class="normal"><span class="idebold">KREON</span></p>

    <p class="normal"><span class="idebold">İşte onun için çabuk yerine getirirler istediğini.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Doğru mu söylediğin?</span></p>

    <p class="normal"><span class="idebold">KREON</span></p>

    <p class="normal"><span class="idebold">Düşünmeden söylemem.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Öyleyse götür beni buradan.</span></p>

    <p class="normal"><span class="idebold">KREON</span></p>

    <p class="normal"><span class="idebold">Haydi yürü, ama çocukları bırak.</span></p>

    <p class="normal"><span class="idebold">OİDİPUS</span></p>

    <p class="normal"><span class="idebold">Olmaz, elimden alma onları!</span></p>

    <p class="normal"><span class="idebold">KREON</span></p>

    <p class="normal">Her istediğini almak huyundan vazgeçmeyecek misin? Gördün ki bugüne kadar elde ettiklerin hayırlı olmadı senin için.</p>

    <p class="normal"><span class="idebold">KOROBAŞI</span></p>

    <p class="normal">Ey Thebaililer, yurttaşlarım! O zorlu bilmeceleri çözen Oidipus’un haline bakın! Çok kudretli bir insandı. Onun mutluluğu bu kentte hangi vatandaşı imrendirmemişti? Şimdi ne kadar korkunç bir felaket kasırgasıyla sürüklendiğini görün! Onun için, son gününü görmeden hiç kimseye mutluluğa ermiş demeyin!..</p>
  </div>
</body>
</html>
