<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>III.Richard</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_3">Oyun Üzerine</h1>

  <p class="normal">Yazarın birçok oyununda görüldüğü gibi, Shakespeare'i en çok ilgilendiren temalardan biri iktidar hırsı ve bunun getirdiği zincirleme suç dizisidir. Bugün Shakespeare'in hâlâ güncel bir yazar olmasının nedeni, insanların değişmeyen sevgi-nefret duygusu, ezen-ezilen insanlar, sömüren-sömürülen uluslar vb.nin hâlâ var olması, ama yalnızca araç ve dekorun değişmiş olmasıdır. Başka deyişle, yazar çağdaş insanın düşüncelerini, duygularını evrensel öz içinde büyük bir canlılıkla bugünün seyircisine iletirken, değişen araç ve dekorlar içinde, değişken tarihsel özü getirmektedir.</p>

  <p class="normal">Elizabeth dönemi yazarları, Seneca'nın kanlı tragedyalarının etkisi altında ve kendi dönemlerinin koşulları içinde, işlenen bir suçun intikamı üzerine çok sayıda oyun yazmışlardır. Thomas Kyd, Christopher Marlowe, Richard Greene vb. kötülüğün her zaman bir intikamı olacağını belirterek, o dönem seyircisinin tatminini sağlamışlardır.</p>

  <p class="normal">Genç Shakespeare, acemilik döneminde, VI. Henry'nin 3. bölümünde duraksamalı, sabırsız, bıkkın ve açıklayıcı bir eğilim gösterirken, o dönemin son oyunu olan III. Richard'a tüm yüreğini koyarak başarılı olmuştur. Olgunluk döneminde elbette daha iyi oyunlar yazmıştır, ama bu oyunundaki çabasıyla gizli dehası kendini göstermiştir. Tarihle tragedyanın birleştiği ve bu birleşmeyle ürettiği tersinleme ve komik öğeler onun sıra dışı bir yazar olduğunu daha acemilik döneminde göstermiştir.</p>

  <p class="normal1">I. Perde</p>

  <p class="normal">Oyun, Richard'ın tiradıyla başlar. Bu tirat daha başta Richard'ın kişiliği üzerine bir fikir verir.</p>

  <p class="indentmetinitalik">Çatık kaşlı savaş yüzünü yumuşattı;</p>

  <p class="indentmetinitalik">Oysa şimdi zırhlı atlara binip</p>

  <p class="indentmetinitalik">Düşmanların yüreklerine korku salacağı yerde,</p>

  <p class="indentmetinitalik">Bir lavtanın şehvetli nağmeleriyle</p>

  <p class="indentmetinitalik">Hoplayıp zıplıyor bir leydinin odasında</p>

  <p class="indentmetinitalik">Müthiş bir çeviklikle.</p>

  <p class="indentmetinitalik">Ama ben, ne böyle oynaşacak</p>

  <p class="indentmetinitalik">Ne de ayna karşısında kırıtacak biçimdeyim...</p>

  <p class="indentmetin"><span class="ideitalik">Ben kalıptan eğri büğrü çıkmışım</span><sup class="calibre2"><a href="../Text/III.Richard_split_038.html#footnote-600-5" id="footnote-600-5-backlink">[5]</a></sup></p>

  <p class="indentmetinitalik">Önümde kalça sallayan haspaya</p>

  <p class="indentmetinitalik">Çalım yapacak hal var mı bende?</p>

  <p class="indentmetinitalik">Yoksun bırakılmışım insan kalıbından</p>

  <p class="indentmetinitalik">Görmezden gelmiş beni sahtekâr doğa</p>

  <p class="indentmetinitalik">Hileli ve yarım yamalak yapıp</p>

  <p class="indentmetinitalik">Vaktinden önce salıvermiş bu dünyaya</p>

  <p class="indentmetinitalik">Öylesine çarpık, öylesine anormalim ki,</p>

  <p class="indentmetinitalik">Yanlarından geçtiğim köpekler bile havlıyorlar bana</p>

  <p class="normal">Öyleyse Richard'ın yapması gereken şey,</p>

  <p class="indentmetinitalik">.............................................</p>

  <p class="indentmetinitalik">Tatlı laflar edilen bu günleri hoşça geçirmek için</p>

  <p class="indentmetinitalik">Madem kimsenin sevgilisi olma şansım yok,</p>

  <p class="indentmetinitalik">Ben de karar verdim kötü adam olmaya,</p>

  <p class="indentmetinitalik">Bu hoş günlerin boş zevklerinden nefret etmeye.</p>

  <p class="indentmetinitalik">Planlarım var bu konuda,</p>

  <p class="indentmetinitalik">Tehlikeli tasarıların doğurduğu,</p>

  <p class="indentmetinitalik">Olmayacak kehanetler, iftiralar ve düşlerle dolu;</p>

  <p class="indentmetinitalik">Önce ağabeyim Clarence ile kral arasına</p>

  <p class="indentmetinitalik">Ölümcül bir nifak sokmak var.</p>

  <p class="indentmetinitalik">Benim yalancı, kalleş ve hain olduğum kadar,</p>

  <p class="indentmetinitalik">Kral Edward da o kadar dürüst ve adilse eğer,</p>

  <p class="indentmetin"><span class="ideitalik">Clarence hapsi boylar bugün...</span> (I. P; 1. S)</p>

  <p class="normal">III. Richard'ın karakteri, kötü-kahraman-komik olanın bileşkesidir ve bu bileşkeden de çok ilginç bir oyun kişisi ortaya çıkmıştır. Örneğin, Richard'ın altı dakikalık bir sahnede Lady Anne'in ona karşı olan büyük nefretini kendi lehine çevirip evlenmeyi kabul ettirmesi, Shakespeare'in büyüleyici yeteneğini gösterir. Bu sahnede Lady Anne, Richard'ın öldürdüğü kocasının cenazesini büyük bir keder ve nefret içinde gömmeye götürmektedir. Katil Richard, soğukkanlılıkla birden oraya gelir ve ona evlenme teklif eder. Bu sahnede Lady Anne,</p>

  <p class="indentmetinitalik">Bu insani görevi durdurmak için</p>

  <p class="indentmetinitalik">Hangi kara büyücü çağırdı bu iblisi buraya?</p>

  <p class="normal">sözlerinden</p>

  <p class="indentmetinitalik">Hak etmediniz bu kadarını, ama</p>

  <p class="indentmetinitalik">Size karşı hoşgörülü olmayı siz öğrettiğinize göre,</p>

  <p class="indentmetinitalik">Bunu çoktan dilemiş oldum.</p>

  <p class="normal">sözlerine gelir. Lady Anne çıktıktan sonra, Richard arkasından şöyle konuşur:</p>

  <p class="indentmetinitalik">Bu durumdaki bir kadına hiç böyle bir kur yapılmış mıdır?</p>

  <p class="indentmetinitalik">Bu durumdaki bir kadın hiç böyle ayartılmış mıdır?</p>

  <p class="indentmetin"><span class="ideitalik">Ona sahip olacaksam bile, bu uzun sürmemeli.</span> (I. P; 2. S.)</p>

  <p class="normal">Richard, Shakespeare'in ayrıntılı bir biçimde ele aldığı, gerçek dünyayla trajik hesaplaşmasını yapan, tarihsel deneyimle donatılmış ilk büyük oyun kahramanıdır. Bu hesaplaşma tiyatro yazarlık tarihi içinde yazılmış en büyük sahnelerden biri olan Lady Anne ile olan sahnesinde başlar. Daha önce Anne'in babasını, kayınbabasını, sonra da kocasını öldüren Richard, hiçbir şey olmamış gibi, cenaze götürülürken orada beliriverir. Richard'ın ilk sözleri, "<span class="ideitalik">Durun, tabutu yere koyun!</span>" olur. Nefret içinde ve içi intikam ateşiyle dolu Lady Anne, nasıl bir dönemde yaşadığının bilincindedir. Terör ve acının kol gezdiği ve herkesin korkudan ödü patladığı bir ülkede kimse hayatını güvencede bulmaz. Uşaklar tabutu yere koyarlar. Lady Anne şaşırmaz:</p>

  <p class="indentmetinitalik">Ne o, niye titreyip duruyorsunuz hepiniz?</p>

  <p class="indentmetinitalik">Korkuyor musunuz yoksa?</p>

  <p class="indentmetinitalik">Yazık, ama ayıplamıyorum sizi</p>

  <p class="indentmetinitalik">Ne de olsa birer ölümlüsünüz.</p>

  <p class="normal">Uşaklar çıktıktan sonra Richard'ın bir zamanlar çocukluk arkadaşı olan Anne, Richard'a hakaret eder, aşağılar, onunla alay eder ve onu suçlar.</p>

  <p class="indentmetinitalik">Alçak! Sen ne Tanrı yasası bilirsin ne insan yasası;</p>

  <p class="indentmetinitalik">Bir acıma duygusu vardır en yırtıcı hayvanda bile.</p>

  <p class="normal">Richard yanıtlar:</p>

  <p class="indentmetinitalik">Bende bunun zerresi yok, hayvan değilim demek ki.</p>

  <p class="normal">Shakespeare, burada, yeryüzünde yaşayan insanların hayvanlardan daha kötü, daha acımasız olduklarını bir kez daha anımsatmış oluyor. Richard hesaplaşmasını sonuçlandırmak için en uç noktalarda dolaşıp sevgi, acı çekme, suç ve nefret duygularıyla oyun oynuyor. Bu sahnede ilk raundu Anne kazanıyor. Richard sönük bir biçimde suçunu inkâr ediyor ve yalan söylüyor. Richard, suçunu itiraf edince ikinci raundu kazanma olanağını elde ediyor.</p>

  <p class="normal2">LADY ANNE:</p>

  <p class="indentmetinitalik">O, senin hiç gidemeyeceğin cennettedir şimdi.</p>

  <p class="normal2">GLOUCESTER:</p>

  <p class="indentmetinitalik">Oraya gönderdiğim için bana teşekkür etmeli,</p>

  <p class="indentmetinitalik">Çünkü bu dünyadan çok oraya layıktı kendileri.</p>

  <p class="normal2">LADY ANNE:</p>

  <p class="indentmetinitalik">Sense layık değilsin cehennemden başka bir yere.</p>

  <p class="normal2">GLOUCESTER:</p>

  <p class="indentmetinitalik">Bir yer daha var, izin verin söyleyeyim.</p>

  <p class="normal2">LADY ANNE:</p>

  <p class="indentmetinitalik">Bir zindana!</p>

  <p class="normal2">GLOUCESTER:</p>

  <p class="indentmetinitalik">Yatak odanıza!</p>

  <p class="normal">Bu an Richard'ın ilk zaferidir. Onlar yalnızca bu mekânda değil, cinayet, şiddet ve hainlik dolu bir dünyada yapayalnızdırlar.</p>

  <p class="normal2">LADY ANNE:</p>

  <p class="indentmetinitalik">Yattığın her odaya lanet yağsın!</p>

  <p class="normal2">GLOUCESTER:</p>

  <p class="indentmetinitalik">Sizinle birlikte yatana kadar öyle olacak, Madam.</p>

  <p class="normal2">LADY ANNE:</p>

  <p class="indentmetinitalik">Dilerim öyle olsun.</p>

  <p class="normal">İşte o anda Anne maçı kaybetmeye başlamıştır bile. Çünkü insanların ötesindeki, acımasız bir mekanizma işlemeye başlamıştır, sevgililerin ölümü, yüce efendilerin kederleri, gücü ve tahtı ele geçirmek için yapılan kavgalar... Bütün bunlar artık uzakta kalmıştır Anne için. Olaylar arka planda kalmıştır. Orada sadece bir kadın ve bir erkek vardır.</p>

  <p class="normal2">GLOUCESTER:</p>

  <p class="indentmetinitalik">Bunlara sebep, düşlerime giren sizin güzelliğinizdi</p>

  <p class="indentmetinitalik">O güzel göğsünüzde bir saat yatabilmek için</p>

  <p class="indentmetinitalik">Gerekirse bütün dünyayı öldürebilirdim.</p>

  <p class="normal2">LADY ANNE:</p>

  <p class="indentmetinitalik">Şu kadarını söyleyeyim: Buna inansaydım eğer, katil herif</p>

  <p class="indentmetinitalik">O güzelliği şu tırnaklarımla yırtar atardım yanaklarımdan.</p>

  <p class="normal2">GLOUCESTER:</p>

  <p class="indentmetinitalik">Bu gözler dayanamazdı o güzelliğin yok olmasına,</p>

  <p class="indentmetinitalik">Karşınıza dikilip engel olurdum size.</p>

  <p class="indentmetinitalik">Güneş nasıl hayat veriyorsa dünyamıza</p>

  <p class="indentmetinitalik">Varlığınız da günlerimi aydınlatıp hayat veriyor bana.</p>

  <p class="normal">Shakespeare, insan psikolojisini çok iyi biliyor. Richard'ın bir bakıma olanaksız olanı gerçekleştirdiği bu ilginç sahnedeki çılgın konuşma örgüsünün gelişimi içinde, Richard nefret ve şehvet gibi asal güçleri en aza indirmeyi sağlayabiliyor. Lady Anne'in Richard'a olan nefreti bitmemiştir, ama yalnızca ihtirasın egemen olduğu bir dünyada Anne nefretiyle yapayalnızdır. Lady Anne, Richard'ın yüzüne tükürür, ama bu onun çaresizlikten yaptığı son eylemdir.</p>

  <p class="normal">Lady Anne'in Richard'a boyun eğmesi ondan korktuğu için değildir; onun boyun eğmesi, yasaların geçerli olmadığı bir dünyada, Richard ile birlikte dibe vurmayı kabul etmesinden dolayıdır. Umudun tamamen yok olduğu bir dünyada insan kendini öldürebilir. Lady Anne de kendisi için geçerli tek seçenek olan Richard'ın yatağını kendisini yok etmek için kabul eder. Richard, Anne'e kılıcını verir:</p>

  <p class="indentmetinitalik">Hadi, durma, vur; Kral Henry'i ben öldürdüm,</p>

  <p class="indentmetinitalik">Ama bunu kışkırtan güzelliğindi senin.</p>

  <p class="indentmetinitalik">Hadi, bekleme, vur; bendim genç Edward'ı hançerleyen,</p>

  <p class="indentmetinitalik">Ama ilahi yüzündü beni buna sürükleyen.</p>

  <p class="indentmetin"><span class="indentmetin1">(ANNE elindeki kılıcı yere atar.)</span></p>

  <p class="indentmetinitalik">Ya o kılıcı kaldır al ya da beni.</p>

  <p class="normal2">LADY ANNE:</p>

  <p class="indentmetinitalik">Kalk, ikiyüzlü, yalancı. Kalk,</p>

  <p class="indentmetinitalik">Ölmeni istiyorum, ama celladın olamam.</p>

  <p class="normal">Shakespeare'in tarihsel oyunlarında yalnızca nefret, hırs ve şiddet vardır: Bu insanların dışında gelişen büyük bir mekanizmadır. Bu mekanizma infazcıyı kurban, kurbanı infazcıya dönüştürür. Shakespeare'in konuşma örgüsü yalın ve gerçekçidir:</p>

  <p class="normal2">LADY ANNE:</p>

  <p class="indentmetinitalik">Gönlünden geçenleri bilebilseydim.</p>

  <p class="normal2">GLOUCESTER:</p>

  <p class="indentmetinitalik">Dilim gönlümün tercümanı.</p>

  <p class="normal2">LADY ANNE:</p>

  <p class="indentmetinitalik">Korkarım, ikisi de sahte.</p>

  <p class="normal2">GLOUCESTER:</p>

  <p class="indentmetinitalik">Öyleyse hiçbir erkek dürüst olmadı bugüne kadar.</p>

  <p class="normal2">LADY ANNE:</p>

  <p class="indentmetinitalik">Peki peki, alın kılıcınızı.</p>

  <p class="normal2">GLOUCESTER:</p>

  <p class="indentmetinitalik">Bağışlandım öyleyse.</p>

  <p class="normal2">LADY ANNE:</p>

  <p class="indentmetinitalik">Kararımı sonra vereceğim.</p>

  <p class="normal2">GLOUCESTER:</p>

  <p class="indentmetinitalik">Umutla yaşayabilir miyim?</p>

  <p class="normal2">LADY ANNE:</p>

  <p class="indentmetin"><span class="ideitalik">Herkes, umarım, öyle yaşıyordur.</span> (I. P; 2. S)</p>

  <p class="normal">Lady Anne'i kendisiyle evlenmesi için zorlayan Richard, bir ayna ister kendisine bakmak için; suç cezasız kalmıştır, güzellik kötüyü seçmiştir. Tanrı yoktur, yasa yoktur:</p>

  <p class="normal2">GLOUCESTER:</p>

  <p class="indentmetinitalik">Tanrının gazabı ve her şey bana karşı,</p>

  <p class="indentmetinitalik">Benimse davamı destekleyecek hiç kimsem yok,</p>

  <p class="indentmetinitalik">İblisten ve ikiyüzlülükten başka.</p>

  <p class="indentmetinitalik">İnancını, vicdanını hiçe sayıp bana teslim olmak ha!</p>

  <p class="normal">Richard yalnızca aynaya bakmakla yetinmez, kendisine yeni giysiler almak için terzi de çağırır:</p>

  <p class="normal2">GLOUCESTER:</p>

  <p class="indentmetinitalik">Birkaç da terzi çağırıp günün modasına uygun</p>

  <p class="indentmetinitalik">Bedenime yakışan bir şeyler diktireyim.</p>

  <p class="indentmetinitalik">Kendimi beğenmeye başladığıma göre,</p>

  <p class="indentmetin"><span class="ideitalik">Kesenin ağzını açmalıyım biraz.</span> (I. P; 1. S)</p>

  <p class="normal">Richard bazen bir bukalemuna, bazen de istediği biçime girebilme yeteneği olan eski Deniz Tanrısı Proteus'a benzetilir. Gerçekten de Richard sık sık ikili bir oyun içindedir. Seyirciye gerçek yüzünü, gizli planlarını gösterirken, oyundaki karakterlere maskeli yüzünü gösterir; bu hoşgörü ve sadelik maskesidir. Bu durum belki de en belirgin bu perdenin dördüncü sahnesinde izlenebilir. Richard'ın, kardeşi Clarence Dükü George davranışı ne kadar sevgi dolu ise, Clarence'i zindana götürürken seyirciye söylediği o kadar acımasızdır:</p>

  <p class="normal2">GLOUCESTER:</p>

  <p class="indentmetinitalik">Dönüşün olmasın gittiğin yolda.</p>

  <p class="indentmetinitalik">Saf, dürüst Clarence, öyle seviyorum ki seni</p>

  <p class="indentmetinitalik">Cennete yollayacağım ruhunu yakında,</p>

  <p class="indentmetin"><span class="ideitalik">Eğer cennet bu armağanı bizim elimizden kabul ederse.</span> (I. P; 1. S)</p>

  <p class="normal">I. Perde'de Richard'ı anlatmaya yarayan "ayna" ve "gölge" imgesi kullanılmıştır. Richard, karşılaştığı kişinin aynasıdır. Anne, Richard'da Richard'ı değil, kendini görmüştür; aynı şekilde Clarence, Richard'da kendi saflığını görmüştür, Richard'ı değil.</p>

  <p class="normal">Richard'ın "gölge" ile karşılaştırılması güneşle ilişkili olarak kullanılmıştır. Güneş, kral simgesidir. Birçok gönderme içinde, Richard'ın gölgesi yavaş yavaş tahtı örtmektedir. İkinci sahnenin sonunda, İngiltere tahtının kendisini daha güçlü duruma getireceğini ima ederek güneşten gölgesini daha güçlü kılmasını ister:</p>

  <p class="indentmetinitalik">Parla ey sevgili güneş, ben bir ayna edininceye dek parla,</p>

  <p class="indentmetinitalik">Parla ki, önünden geçerken gölgemi göreyim.</p>

  <p class="normal">Üçüncü sahnede, Kraliçe Margaret, Richard'ın "güneşi kararttığı"nı söyler. Bu iki anlamlı bir tümcedir. Margaret, güneş olarak öldürülen kral oğlu Edward'a gönderme yaptığı gibi, İngiliz tahtına Richard'ın gölgesi düştüğü konusunda imada bulunuyor. Bu sahnede Margaret hemen herkese beddua eder ve oğlu Edward'a karşılık başka bir Edward'ın öldürülmesini diler:</p>

  <p class="indentmetin"><span class="indentmetin2">(KRALİÇE ELIZABETH'e)</span></p>

  <p class="indentmetinitalik">Şimdi Galler Prensi olan oğlun Edward,</p>

  <p class="indentmetinitalik">Vaktiyle Galler Prensi olan oğlum Edward gibi,</p>

  <p class="indentmetinitalik">Alçakça öldürülsün genç yaşında!</p>

  <p class="normal">Elizabeth döneminin, Seneca'nın etkisiyle gelişen "intikam tragedyası"na benzer bir yanı vardır bu oyunun. Kraliyet aileleri bireylerinin birçoğu öbürüne inkisarda bulunur. Elizabeth'in bu lanetlemeleri oyun geliştikçe birer birer gerçekleşir. Olayları Richard değil, Margaret'in bedduaları yönlendirir.</p>

  <p class="normal">Dördüncü sahnede, Shakespeare'in tersinlemesi yoğunlaşır. Richard'ın tuttuğu katiller, Clarence'i öldürmeye gittiklerinde, onu kardeşi Richard'ın öldürmek isteğini söylediklerinde Clarence buna inanmaz:</p>

  <p class="normal2">2. KATİL:</p>

  <p class="indentmetinitalik">Yanılıyorsunuz, kardeşiniz Gloucester nefret ediyor sizden.</p>

  <p class="normal2">CLARENCE:</p>

  <p class="indentmetinitalik">Hayır, hayır; o sever beni, bağlıdır bana</p>

  <p class="indentmetinitalik">Gidin, görün onu benim adıma.</p>

  <p class="indentmetinitalik">.............................................</p>

  <p class="indentmetinitalik">Olamaz! Ayrılırken beni kucakladı</p>

  <p class="indentmetinitalik">Gözyaşlarına boğulup söz verdi,</p>

  <p class="indentmetin"><span class="ideitalik">Beni buradan kurtaracağına.</span> (I. P; 4. S)</p>

  <p class="normal">Bu oyunda vicdan üzerinde konuşan tek kişi Clarence'i öldürmek üzere gönderilen kiralık katillerden biridir:</p>

  <p class="normal2">1. KATİL:</p>

  <p class="indentmetinitalik">Ne o, korkuyor musun yoksa?</p>

  <p class="normal2">2. KATİL:</p>

  <p class="indentmetinitalik">Hayır, korkmuyorum öldürmekten;</p>

  <p class="indentmetinitalik">Nasıl olsa yazılı emir var elimizde,</p>

  <p class="indentmetinitalik">Ama korkum ya lanetlenirsek diye</p>

  <p class="indentmetinitalik">Hiçbir emir kurtaramaz bizi bu durumda.</p>

  <p class="normal">Oyundaki krallar, piskoposlar, yargıçlar, yüksek rütbeli memurlar, lordlar ve generaller içinde, bir anlık da olsa, vicdanının sesini dinleyen yalnızca bir kiralık katildir. O, yasaları çiğneyip suç işlemekten korkmaz, toplum içinde aşağılarda da olsa bir yeri vardır. Kıyamet gününde vereceği hesap ve cehennem onu korkutur. Bu oyunda Tanrı'ya inanan tek kişi, bu kiralık katildir. Vicdanın sesini dinler, ama böyle bir düzende vicdanın bir engel oluşturduğunu düşünür:</p>

  <p class="normal2">2. KATİL:</p>

  <p class="indentmetinitalik">Yok, pek bulaşmak istemem ona...</p>

  <p class="indentmetinitalik">Ürkek yapıyor insanı; çalacak olsan suçlar,</p>

  <p class="indentmetinitalik">Küfredersin ayıplar;</p>

  <p class="indentmetinitalik">Komşunun karısıyla yatamazsın, yakalar;</p>

  <p class="indentmetinitalik">Vicdan, insanın içinde durmadan başkaldıran</p>

  <p class="indentmetinitalik">Yüzü kızaran, utangaç bir ruhtur.</p>

  <p class="indentmetinitalik">Hep sorun yaratır: Bir gün</p>

  <p class="indentmetinitalik">Rastlantıyla bulduğum bir kese altını</p>

  <p class="indentmetinitalik">Zorla geri verdirdi sahibine.</p>

  <p class="indentmetinitalik">Eğer vicdana sahipsen hazır ol dilenmeye.</p>

  <p class="indentmetinitalik">Tehlikeli diye kovulur kentlerden, kasabalardan.</p>

  <p class="indentmetinitalik">İyi yaşamak isteyen insan kendine güvenir,</p>

  <p class="indentmetinitalik">Onsuz yaşamaya çalışır.</p>

  <p class="normal">Bu tragedyada sadece iki kişi dünya düzenini yansıtırlar: Kral Richard ve onun kiraladığı katillerden biri. Biri feodal merdivenin en üstünde, öbürü en altındadır... Onlar dünyayı olduğu gibi kabul etmişlerdir. Shakespeare'in bu sahnede söylemek istediği bir şey daha var: En üsttekiler de en alttakiler gibi zaaflarla donatılmış birer insandırlar. Katillerden biriyle Clarence Dükü arasında şöyle bir konuşma geçer:</p>

  <p class="normal2">CLARENCE:</p>

  <p class="indentmetinitalik">Sen de kimsin, Tanrı aşkına?</p>

  <p class="normal2">1. KATİL:</p>

  <p class="indentmetinitalik">Sizin gibi bir adam.</p>

  <p class="normal2">CLARENCE:</p>

  <p class="indentmetinitalik">Benim gibi değilsiniz, kral soyundan geliyorum ben.</p>

  <p class="normal2">2. KATİL:</p>

  <p class="indentmetinitalik">Ama siz de bizim aksimize, krala sadık değilsiniz.</p>

  <p class="normal">Ölüm karşısında her insan eşittir. Genç Shakespeare, olgunluk döneminde yazdığı Hamlet'in "Mezarcılar Sahnesi"ne müthiş bir başlangıcı bu konuşma ile yapmıştır. Burada, er geç gerçekleşecek olan ölüm karşısında kralla dilencinin hiçbir farkı olmadığı düşüncesi öne sürülmüştür. Kiralık katil ile kral oğlu ölüm karşısında aynı kefededirler.</p>

  <p class="normal">Clarence'i öldürdükten sonra 2. Katil büyük pişmanlık içindedir ve ödül parasını almaz.</p>

  <p class="normal2">2. KATİL:</p>

  <p class="indentmetinitalik">Keşke kardeşini kurtarmak istediğimi anlatabilseydin!</p>

  <p class="indentmetinitalik">Git, ödülü sen al ve ona şunu söyle:</p>

  <p class="indentmetin"><span class="ideitalik">Dük öldürüldüğü için çok pişmanım ben.</span> (I. P; 4. S)</p>

  <p class="normal1">II. Perde</p>

  <p class="normal">III. Richard, oyun içinde oyundur. Bu, temelde Richard'ın kurduğu bir oyundur; başoyuncusu da Buckingham Dükü'dür. Oyunun başında hasta kral Edward, Buckingham, Hastings, Rivers gibi soyluları barıştırma girişimi içindedir. Bu da bir oyundur. Edward da bilir ki, bu gerçekleşmeyecektir; bu barış belki ölümüne dek sürecektir. Richard bu garip sahneyi tek bir tümceyle yıkıp geçer:</p>

  <p class="indentmetinitalik">Soylu dükün öldüğünü bilmeyen mi kaldı?</p>

  <p class="indentmetin"><span class="indentmetin1">(Hepsi irkilirler.)</span></p>

  <p class="normal">Richard'ın araya girip bu sahte birlikteliği yerle bir etmesi bu oyunu yönetenin o olduğunu ve onun başkaldıran bir güç olduğunu gösterir. Bu sözüyle kapalı bir biçimde kraliçenin kardeşini ve oğullarının akıbetini Clarence'in öldürülmesiyle açıklar. Arkasından yine bir tersinleme gelir:</p>

  <p class="normal2">GLOUCESTER:</p>

  <p class="indentmetinitalik">Clarence kadar soylu ve sadık olmayan,</p>

  <p class="indentmetinitalik">Krallık kanına ondan daha yakın bulunmayan,</p>

  <p class="indentmetinitalik">Kanlı girişimlerden kaçınmayan niceleri,</p>

  <p class="indentmetinitalik">Zavallı Clarence'e reva görülenden</p>

  <p class="indentmetinitalik">Daha azını hak etmedikleri halde,</p>

  <p class="indentmetin"><span class="ideitalik">Her nasılsa, şüphe çekmemeyi beceriyorlar!</span> (II. P; 1. S)</p>

  <p class="normal">Richard burada bıyık altından gülerek aslında kendinden söz eder.</p>

  <p class="normal">Richard kendisini Machiavelli ile karşılaştırır; o yazarın anlattığı hükümdarın ta kendisidir. O, gerçek bir <span class="ideitalik">Il Principo</span>'dur. Onun için politika salt bir uygulama işidir, bir güç elde etme sanatıdır. Politika, tıpkı köprü yapmak ya da kılıç dövüşü gibi, ahlak dışı (ahlaksız değil) bir eylemdir. İktidar hırsı ile insanlar kendilerini biçimlendirebilirler. Bütün yeryüzü de biçimlendirmesi gereken devasa bir kil parçasıdır. "<span class="ideitalik">III. Richard, yalnızca tahtın basamaklarını çıkan krallardan biri değildir, o, Büyük Mekanizma'nın baş yapımcısıdır, o, mekanizmanın iradesi ve bilincidir. Shakespeare ilk kez bu oyunda, bizlere, Büyük Mekanizma'nın çirkin yüzünü ve acımasız sırıtışını gösterir. Ama bu aynı zamanda büyüleyici bir yüzdür.</span>"<sup class="calibre2"><a href="../Text/III.Richard_split_038.html#footnote-600-6" id="footnote-600-6-backlink">[6]</a></sup></p>

  <p class="normal">Richard, kral naibi olarak zaten belli bir güç elde etmiş durumdadır. Sarayda korkan iki kadın vardır, bunlardan biri ana kraliçe, öteki de ölen kralın karısı Kraliçe Elizabeth. Yanlarında on yaşında bir çocuk oyun oynamaktadır. Başpiskopos gelir. İki kadın bir tek şey düşünmektedirler: Acaba Richard nasıl davranacak? Çocuk da aile tarihini, İngiltere tarıhini ve kimlerin öldürüldüğünü bilmektedir. Çocuk güçlü amcası Richard'ın kızacağı bir şey söyler, büyükannesi olan York Düşesi onu azarlar:</p>

  <p class="normal2">BAŞPİSKOPOS:</p>

  <p class="indentmetinitalik">Lütfen Madam, çocuğu azarlamayın.</p>

  <p class="normal2">ELIZABETH:</p>

  <p class="indentmetinitalik">Yerin kulağı vardır.</p>

  <p class="normal">Bu saray da, aynı Elsinore Şatosu gibi birçok kimseye mezar olmuştur. Hamlet'te Danimarka'nın bir zindan olduğu belirtilir. Bu oyunda ise, İngiltere bir mezbahadır. Sonunda haberci gelir:</p>

  <p class="normal2">HABERCİ:</p>

  <p class="indentmetinitalik">Söylemeye dilim varmıyor, Lordum.</p>

  <p class="normal2">ELIZABETH:</p>

  <p class="indentmetinitalik">Prens nasıl?</p>

  <p class="normal2">HABERCİ:</p>

  <p class="indentmetinitalik">İyidir, Madam; sağlığı yerinde.</p>

  <p class="normal2">YORK DÜŞESİ:</p>

  <p class="indentmetinitalik">Haber nedir?</p>

  <p class="normal2">HABERCİ:</p>

  <p class="indentmetin"><span class="ideitalik">Lord Rivers ve Lord Grey, Pomfret'e</span><sup class="calibre2"><a href="../Text/III.Richard_split_038.html#footnote-600-7" id="footnote-600-7-backlink">[7]</a></sup><span class="ideitalik">gönderilmiş,</span></p>

  <p class="indentmetinitalik">Thomas Vaughan da onlarla birlikte hapsedilmiş.</p>

  <p class="normal2">YORK DÜŞESİ:</p>

  <p class="indentmetinitalik">Kim göndermiş?</p>

  <p class="normal2">HABERCİ:</p>

  <p class="indentmetinitalik">Yüce Gloucester ve Buckingham dükleri.</p>

  <p class="normal2">BAŞPİSKOPOS:</p>

  <p class="indentmetinitalik">Suçları neymiş?</p>

  <p class="normal2">HABERCİ:</p>

  <p class="indentmetinitalik">Bildiklerim bu kadar, efendim;</p>

  <p class="indentmetin"><span class="ideitalik">Hiçbir bilgim yok, hapse atılmaları konusunda.</span> (II. P; 4. S)</p>

  <p class="normal">İktidar yavaş yavaş el değiştirmeye başlamıştır. Shakespeare tarihteki on bir yılı birkaç şiddet içeren sahneye sıkıştırmıştır. Kral Edward'ın ölümü ardından halkın düşüncesi, II. Perde'nin üçüncü sahnesinde gösterilir. Halk bir şeyler duymuş, ama neler döndüğünü bilmemektedir; kuşku ve korku içindedirler. Çünkü daha önceki olayları bilen halk kralların birbirinin tahtını ele geçirmek için neler yaptıklarını bilir. Onların yazgısı tahta tırmanan ve uçuruma atlayan krallara dayanır. Ülkeyi Tanrı değil, Tanrı'nın temsilcileri sayılan krallar yönetir.</p>

  <p class="normal">Öte yandan, ünlü Shakespeare bilginlerinden Tillyard, III. Richard'ın dinsel bir oyun olduğu savını öne sürer: "<span class="ideitalik">III. Richard'ın dinsel içerikli bir oyun olduğunu belirtirken, Shakespeare'den değil, oyundan söz ediyorum. Çünkü bu dörtlemenin amacı ve özellikle de bu oyunda, Tudor'un ikbalinde İngiltere'ye Tanrı'nın rehberlik ettiği gösterilmiştir.</span>"<sup class="calibre2"><a href="../Text/III.Richard_split_038.html#footnote-600-8" id="footnote-600-8-backlink">[8]</a></sup> Öte yanda, Kott "<span class="ideitalik">Shakespeare'de Tanrı yoktur;. Sadece krallar vardır; herkes karşılıklı olarak ya infazcı ya da kurbandır.</span>" diye yazar.<sup class="calibre2"><a href="../Text/III.Richard_split_038.html#footnote-600-9" id="footnote-600-9-backlink">[9]</a></sup> Bu düşünceler tartışmaya açıktır. Ancak bu oyunda ve Shakespeare'in birçok oyununda, kahramanın yazgısı Tanrılar tarafından değil, insanlar tarafından çizilir. Bence, Shakespeare'in bugün için de geçerli olan gerçekçiliği buna dayanır. Shakespeare, oyuna bir halk sahnesi ekleyerek olayı başka bir boyuttan göstermiştir. Şimdi sokağın sesini dinleyelim:</p>

  <p class="normal2">3. YURTTAŞ:</p>

  <p class="indentmetinitalik">Kralımız Edward öldü diyorlar, doğru mu?</p>

  <p class="normal2">2. YURTTAŞ:</p>

  <p class="indentmetinitalik">Evet, efendim, doğru. Tanrı korusun hepimizi.</p>

  <p class="normal2">3. YURTTAŞ:</p>

  <p class="indentmetinitalik">Desenize işler karışacak, efendiler.</p>

  <p class="normal2">1. YURTTAŞ:</p>

  <p class="indentmetinitalik">Yok, hayır; Tanrı'nın izniyle oğlu çıkacakmış tahta.</p>

  <p class="indentmetinitalik">.............................................</p>

  <p class="normal2">3. YURTTAŞ:</p>

  <p class="indentmetinitalik">Şimdi krala yakın olmak için hepsi birbirine girecek,</p>

  <p class="indentmetinitalik">Bu da, Tanrı korusun, hepimizi etkileyecek.</p>

  <p class="indentmetinitalik">Bakın şu Gloucester Dükü var ya, çok tehlikeli biri!</p>

  <p class="indentmetinitalik">Kraliçenin oğulları ve kardeşlerine gelince,</p>

  <p class="indentmetinitalik">Burnundan kıl aldırmayan kendini beğenmiş kişiler;</p>

  <p class="indentmetinitalik">Bunlar yönetmek yerine yönetilmeyi kabul ederlerse eğer,</p>

  <p class="indentmetinitalik">Ancak o zaman bu hasta ülke, eskisi gibi mutlu günler görür.</p>

  <p class="normal2">1.YURTTAŞ:</p>

  <p class="indentmetinitalik">Hadi hadi, bu kadar karamsar olmayalım,</p>

  <p class="indentmetinitalik">Zamanla yoluna girer her şey.</p>

  <p class="normal2">3.YURTTAŞ:</p>

  <p class="indentmetinitalik">Hava bulutlandı mı, aklı olan yağmurluğunu giyer;</p>

  <p class="indentmetinitalik">Yapraklar düşmeye başladı mı kış kapıdadır;</p>

  <p class="indentmetinitalik">Güneş battı mı, geceyi beklemez miyiz?</p>

  <p class="indentmetinitalik">Zamansız fırtınalar kıtlığın habercisidir.</p>

  <p class="indentmetinitalik">Ama Tanrı isterse her şey yoluna girer,</p>

  <p class="indentmetinitalik">Ancak bu hak ettiğimizden de,</p>

  <p class="indentmetinitalik">Beklediğimizden de fazla olur.</p>

  <p class="normal">Bu perdede Gloucester'in annesi York düşesi, oğlu Richard'ın sahtekârlığını ortaya koyar:</p>

  <p class="indentmetinitalik">Hıh, yalan ve sahtekârlık bürünüp iyilik kılığına</p>

  <p class="indentmetinitalik">Kötülüğü iyilik maskesi altında saklıyor, ha!</p>

  <p class="indentmetinitalik">O da benim oğlum ve benim en büyük utancım,</p>

  <p class="indentmetinitalik">Ama benim sütümden emmedi bu düzenbazlığı.</p>

  <p class="normal1">III. Perde</p>

  <p class="normal">Bu perde oyunun en yoğun, en hareketli bölümüdür. Burada Richard'ın çeşitli rolleri, iyi bir zamanlama ile oynadığına tanık oluruz. Bu perdenin başlarında Richard'ın sözleri düşündüğünün bir özetidir:</p>

  <p class="indentmetinitalik">İnsanların dış görünüşüne bakıp kanabilirsiniz;</p>

  <p class="indentmetinitalik">Tanrı bilir, içleri ile dışları bir değildir insanların,</p>

  <p class="normal">Burada Richard aslında kendini tarif etmektedir. Bu bölümde iki anlama gelebilecek birçok geçiş vardır;</p>

  <p class="normal2">GLOUCESTER:</p>

  <p class="indentmetin">(Kendi kendine) <span class="ideitalik">Küçük yaşta bu kadar akıllı olanlar</span></p>

  <p class="indentmetinitalik">Fazla yaşamazlar.</p>

  <p class="normal2">PRENS EDWARD:</p>

  <p class="indentmetinitalik">Bir şey mi dediniz, amca?</p>

  <p class="normal2">GLOUCESTER:</p>

  <p class="indentmetinitalik">Dedim ki, insan ölür, ama ünü yaşar.</p>

  <p class="indentmetin">(Kendi kendine) <span class="ideitalik">Kötülüğü</span><sup class="calibre2"><a href="../Text/III.Richard_split_038.html#footnote-600-10" id="footnote-600-10-backlink">[10]</a></sup><span class="ideitalik">canlandıran soytarı gibi,</span></p>

  <p class="indentmetinitalik">İki anlamda kullanıyorum sözcükleri.</p>

  <p class="normal">Bu dokundurmalarına, Richard'ın kendisini kötülükle karşılaştırması eşlik eder. O, seyirciye yönelirken hem kötüyü, hem de komik rolü oynar. Makyevelyen bir tutumla sözlerinin çoğu iki anlamlıdır:</p>

  <p class="normal2">PRENS EDWARD:</p>

  <p class="indentmetinitalik">Ben ölmüş birinden korkmam.</p>

  <p class="normal2">GLOUCESTER:</p>

  <p class="indentmetinitalik">Umarım, yaşayanlardan da korkmazsınız.</p>

  <p class="normal2">PRENS EDWARD:</p>

  <p class="indentmetin"><span class="ideitalik">Eğer yaşıyorlarsa korkmama gerek kalmaz.</span> (III. P; 1. S)</p>

  <p class="normal">Yaşayan korkulacak amca Richard'dır, oysa Edward Rivers amcasını düşünerek bunları söylemiştir.</p>

  <p class="normal">İlginç olan Margaret'in bedduasının bu bölümde yavaş yavaş gerçekleşmeye başlamasıdır. Rivers ile Grey üzerine olan beddua gerçekleşmiştir; her ikisi de Richard'ın emriyle idam edilmişlerdir. Bu bedduanın bundan sonraki adayları Hastings, Buckingham ve Richard'ın kendisidir.</p>

  <p class="normal">Oyundaki karakterlerin yaptıkları en büyük hata, bir kimseyi dış görünüşünden anladıklarını sanmalarıdır. Richard onların bu hatalarını kullanır. Daha ilk bölümde Richard'ın, bir kimsenin ötekini ancak dış görünüşüyle tanıyabileceğini belirtmiş olduğunu görürüz. Richard bunun bilincindedir, ama onun işlerini görenler bu gerçeğin farkında değillerdir. İşte Hastings de ölümcül hatasını burada yapar. İkinci sahnede, yakın dostu Stanley, Hastings'e kaçması için haber salar:</p>

  <p class="normal2">HABERCİ:</p>

  <p class="indentmetinitalik">.............................................</p>

  <p class="indentmetin"><span class="ideitalik">Ayrıca iki ayrı kurulun</span><sup class="calibre2"><a href="../Text/III.Richard_split_038.html#footnote-600-11" id="footnote-600-11-backlink">[11]</a></sup><span class="ideitalik">toplanacağını haber vermemi istedi;</span></p>

  <p class="indentmetinitalik">Birinde alınacak karar,</p>

  <p class="indentmetinitalik">Sizin ve kendisinin mahvına neden olacakmış;</p>

  <p class="indentmetinitalik">Bu yüzden siz efendimizin kararını bekliyor...</p>

  <p class="indentmetinitalik">Soruyor size, bu görünen tehlikeden kaçmak için,</p>

  <p class="indentmetinitalik">Derhal atlara atlayıp onunla birlikte,</p>

  <p class="indentmetinitalik">Son hızla kuzeye gitmek ister miydiniz diye.</p>

  <p class="normal2">HASTINGS:</p>

  <p class="indentmetinitalik">Git efendi, dön lorduna ve söyle ona:</p>

  <p class="indentmetinitalik">Korkmasın ayrı kurullardan;</p>

  <p class="indentmetinitalik">Zaten birinde biz ikimiz olacağız,</p>

  <p class="indentmetinitalik">Diğerinde ise yakın dostum Catesby;</p>

  <p class="indentmetinitalik">.............................................</p>

  <p class="indentmetinitalik">Söyle ona, korkuları boş ve yersiz;</p>

  <p class="indentmetinitalik">Düşlerine gelince: Şaştım doğrusu,</p>

  <p class="indentmetinitalik">Nasıl böyle çocukça ciddiye almış,</p>

  <p class="indentmetinitalik">Sıkıntılı bir gecenin azizliklerini.</p>

  <p class="indentmetinitalik">Hiç sanmıyorum domuzun saldıracağını;</p>

  <p class="indentmetinitalik">Üstelik, domuz üzerimize gelmeden kaçmak,</p>

  <p class="indentmetinitalik">Dikkati üstümüze çeker</p>

  <p class="indentmetinitalik">Ve domuz işte o zaman saldırabilir.</p>

  <p class="indentmetinitalik">Git efendine söyle, kalkıp bana gelsin;</p>

  <p class="indentmetinitalik">Birlikte gidelim Kale'ye,</p>

  <p class="indentmetinitalik">Nasılsa görürüz orada domuzun bize nasıl davranacağını.</p>

  <p class="normal">Karar saati gelir çatar. Herkes Kale'de toplanır; uyarıyı yapan Stanley, uyarıya kulak asmayan Hastings, Ely Piskoposu ve Richard'ın celladı Sir Ratcliff vb. bir masa çevresinde yerlerini alırlar. Ülkede gücü elinde bulunduran herkes oradadır; biri dışında, en büyük gücün sahibi Gloucester Dükü Richard gelmemiştir. Hiç kimse onun neden geciktiğini, ne düşündüğünü bilmemektedir. Konsey hiç ses çıkarmadan bekler.</p>

  <p class="normal">Bu bekleyiş içinde, Richard'a en yakın olduğu bilinen Buckingham'a sorulur:</p>

  <p class="normal2">BUCKINGHAM:</p>

  <p class="indentmetinitalik">Kral naibimiz ne düşünüyor acaba?</p>

  <p class="indentmetinitalik">Soylu düke yakın olanınız var mı?</p>

  <p class="normal2">ELY PİSKOPOSU:</p>

  <p class="indentmetinitalik">Sanırım onun görüşlerine en yakın kişi</p>

  <p class="indentmetinitalik">Siz efendimiz olmalısınız.</p>

  <p class="normal2">BUCKINGHAM:</p>

  <p class="indentmetinitalik">Bizler sadece birbirimizin yüzünü tanırız,</p>

  <p class="indentmetinitalik">Bilemeyiz gönülden geçenleri,</p>

  <p class="indentmetinitalik">O benim yüreğimdekini ne kadar biliyorsa</p>

  <p class="indentmetinitalik">Ben de onunkini o kadar bilirim, siz de benimkini.</p>

  <p class="indentmetinitalik">Lord Hastings, size özel bir sevgileri vardır, değil mi?</p>

  <p class="normal2">HASTINGS:</p>

  <p class="indentmetinitalik">Kendilerine minnet borçluyum; evet, severler beni;</p>

  <p class="indentmetinitalik">Ancak sormadım taç giyme konusundaki hedefini,</p>

  <p class="indentmetinitalik">Kendileri de herhangi bir şey söyleme lütfunda bulunmadılar.</p>

  <p class="indentmetinitalik">Ama siz sayın Lordlar bir tarih seçerlerse,</p>

  <p class="indentmetinitalik">O zaman ben de onun adına bildiririm naçiz görüşümü.</p>

  <p class="indentmetinitalik">Umarım kendileri de desteklerler beni.Umarım kendileri de desteklerler beni.</p>

  <p class="normal">O sırada Richard girer; lordlar nihayet onun ne düşündüğünü öğreneceklerdir. Richard konuşur:</p>

  <p class="normal2">GLOUCESTER:</p>

  <p class="indentmetinitalik">.............................................</p>

  <p class="indentmetinitalik">Sayın Lord Ely, Holborn'a son geldiğimde,</p>

  <p class="indentmetinitalik">Çok nefis çilekler görmüştüm bahçenizde.</p>

  <p class="indentmetinitalik">Onlardan biraz göndermenizi rica ederim.</p>

  <p class="normal">Burada acımasız zorbanın için için şeytani gülümsemesi hissedilir. Richard bir kurban daha almak üzeredir. Konsey sessizlik içinde beklemektedir. Herkes birbirinin gözlerinin içine bakarak bir şeyler öğrenmek ister gibidir. Kral naibinin ne düşündüğünü öğrenmek için heyecanla beklemektedirler. Ama Richard başka bir söz etmeden, Buckingham'a işaret eder ve birlikte dışarı çıkarlar. Derby Kontu Stanley yakın arkadaşı Hastings'e sorar:</p>

  <p class="normal2">DERBY:</p>

  <p class="indentmetinitalik">Peki bugün baktığınızda neşeli yüzüne,</p>

  <p class="indentmetinitalik">Ne gördünüz söyleyin bakalım yüreğinde?</p>

  <p class="normal2">HASTINGS:</p>

  <p class="indentmetinitalik">Kimseye kızgın olmadığını gördüm,</p>

  <p class="indentmetinitalik">Yoksa yüzünden anlaşılırdı.</p>

  <p class="normal">Richard tekrar girer. Kararını vermiş, kurbanını seçmiştir. Bu konsey sahnesi oyunun en gerilimli sahnelerinden biridir. Richard nihayet konuşur:</p>

  <p class="normal2">GLOUCESTER:</p>

  <p class="indentmetinitalik">Hepinize soruyorum, lütfen söyler misiniz bana;</p>

  <p class="indentmetinitalik">Lanetli büyüler, şeytanca dolaplarla canıma kasteden,</p>

  <p class="indentmetinitalik">Cehennemlik efsunlarla bedenimi çarpıtan</p>

  <p class="indentmetinitalik">O insanların cezası ne olmalı?</p>

  <p class="normal">Lord Hastings, arması yabandomuzu resmi taşıyan Gloucester Dükü'nü kızdırmamak için büyük gayret gösterir. Hastings, yasal bir konumda ve konseyde dostları arasında bulunduğu sanısı içinde Richard'a ılımlı bir yanıt verir. Ama Richard onun ölüm fermanını çoktan hazırlamıştır.</p>

  <p class="normal2">HASTINGS:</p>

  <p class="indentmetinitalik">Soylu Lordum, böyle bir şey yaptılarsa eğer...</p>

  <p class="normal2">GLOUCESTER:</p>

  <p class="indentmetinitalik">"Eğer" mi? Demek o lanetli sürtükten yanasın ha?</p>

  <p class="indentmetinitalik">Ne demek "eğer"? Bir hainsin sen. Kesin şunun kellesini!</p>

  <p class="indentmetinitalik">Ermiş Paul üzerine yemin ederim ki,</p>

  <p class="indentmetinitalik">Bu kelle koparılmadıkça yemeğe oturmayacağım.</p>

  <p class="indentmetinitalik">Lovel, Ratcliff, bu görev sizin.</p>

  <p class="indentmetin"><span class="ideitalik">Diğerleri, beni sevenler peşimden gelsin.</span> (III. P, 4. S)</p>

  <p class="normal">Hastings'i yargılayacak zaman yoktur, ama bu idamı yasal bir duruma getirmek gerekir. Londra Belediye Başkanı'na ve yargıçlara ne gerek var, onları buna ikna etmek yeterlidir. Richard, Londra Belediye Başkanı'nı çağırtır. Başkan hemen gelir. İkna etmek için fazla bir çabaya gerek yoktur. O zaten korkudan çoktan ikna olmuş durumdadır.</p>

  <p class="normal"><span class="ideitalik">BELEDİYE BAŞKANI:</span></p>

  <p class="indentmetinitalik">Tanrı sizi korumuş! Hain ölümü hak etmiş;</p>

  <p class="indentmetinitalik">Sizler doğru olanı yapmışsınız, sayın Lordlarım;</p>

  <p class="indentmetinitalik">Hem de hainlere gözdağı vermişsiniz.</p>

  <p class="indentmetinitalik">.............................................</p>

  <p class="normal2">BUCKINGHAM:</p>

  <p class="indentmetinitalik">Siz Lordumun olaya tanık olmasını istiyorduk aslında,</p>

  <p class="indentmetinitalik">O zaman hainin itirafını kendi ağzından dinlemiş olurdunuz;</p>

  <p class="indentmetinitalik">Siz de böylece halka açıklayınca,</p>

  <p class="indentmetinitalik">Herhangi bir yanlış anlamanın önünü alır,</p>

  <p class="indentmetinitalik">Önlerdik yanlış yere yas tutmalarını.</p>

  <p class="indentmetinitalik">İdamını geciktirebilseydik keşke,</p>

  <p class="indentmetinitalik">Ama yazık ki, buna izin vermedi</p>

  <p class="indentmetinitalik">İşgüzar dostlarımızın telaşı.</p>

  <p class="normal2">BELEDİYE BAŞKANI:</p>

  <p class="indentmetinitalik">Ne demek, efendim, sizin sözünüz yeter;</p>

  <p class="indentmetinitalik">Olayı görmüş, söylediklerini işitmiş sayıyorum kendimi;</p>

  <p class="indentmetinitalik">Hiç kuşkunuz olmasın Lordlarım.</p>

  <p class="indentmetinitalik">Bu olaydaki haklı tutumunuzu</p>

  <p class="indentmetin"><span class="ideitalik">İtaatkâr halkımıza olduğu gibi anlatacağım.</span> (III. P; 3. S)</p>

  <p class="normal">Richard yanında iki rahip ve elinde dua kitabıyla finali oynar. Tahtı istemiyormuş gibi, Belediye Başkanı ve çevresindekileri adeta yalvartır. Sezar'ın, Lupercal şenliğinde, üç kez tacı reddettiği gibi, Richard da dinine bağlı, tahtta gözü olmayan adamın rolünü oynar ve bunda da başarılı olur. O, konseyi, Lordlar Kamarası'nı ve belediyeyi dehşetli bir korku içinde bırakarak tahtın yolunu tutar.</p>

  <p class="normal2">BELEDİYE BAŞKANI:</p>

  <p class="indentmetinitalik">Bakınız, Efendimiz iki rahibin arasında!</p>

  <p class="normal2">BUCKINGHAM:</p>

  <p class="indentmetinitalik">Bir Hıristiyan prense yakışan iki erdem dayanağı,</p>

  <p class="indentmetinitalik">Kibir günahına kapılıp düşmesin diye;</p>

  <p class="indentmetinitalik">Görüyor musunuz, elinde de bir dua kitabı var.</p>

  <p class="normal">Yalvarmalar, ricalar, Richard tahtta gözü olmadığını söyler ve o reddettikçe daha fazla üstüne düşerler. Böylece Richard, finale doğru koşmaya başlar.</p>

  <p class="normal2">BELEDİYE BAŞKANI:</p>

  <p class="indentmetinitalik">Evet, sayın Lordum; yurttaşlarımız da bunu dilerler.</p>

  <p class="normal2">BUCKINGHAM:</p>

  <p class="indentmetinitalik">Size sunulan bu sevgiyi reddetmeyin, yüce Lordum.</p>

  <p class="normal2">CATESBY:</p>

  <p class="indentmetinitalik">Bu yasal isteklerini kabul edip sevindirin onları!</p>

  <p class="normal">Soylular ve yurttaşlar sessizdir. Sadece "amin!" demekle yetinirler. Bu da Richard için yeterlidir; tahta çıkmayı kabul eder. Yanında duran iki rahibe döner:</p>

  <p class="normal2">GLOUCESTER:</p>

  <p class="indentmetinitalik">Gelin kutsal görevimize geri dönelim.</p>

  <p class="indentmetinitalik">Hoşça kalın sevgili kuzen, hoşça kalın, nazik dostlar!</p>

  <p class="normal">Shakespeare'in oyunlarındaki trajik dünya, Hamlet'in "<span class="ideitalik">Olmak mı, olmamak mı?</span>" tiradındaki sorusunun özünde yatmaktadır. Gerçek dünya bu mu diye, dünyayı bir kez daha betimlememiz gerekiyor,</p>

  <p class="normal">Shakespeare, birinci ve ikinci perdelere on bir yıl sığdırmış. Bu süre içinde, VI. Henry ve Clarence Dükü öldürülüyor, IV. Edward hastalıktan ölüyor. Richard'ın tahtı ele geçirmek için çıkması gereken basamaklar var. Her basamak bir insan. Sonunda ölen kralın sadece iki oğlu kalıyor. Richard'a göre, hedefine ulaşması için biri on iki, öteki dokuz yaşında olan çocuk prenslerin de ölmesi gerekmektedir.</p>

  <p class="normal1">IV. Perde</p>

  <p class="normal">Shakespeare için taht bir güç imgesidir. Onu her oyununda kraliyet adları Richard, Henry, Edward'dır; unvanlar da öyle: York Dükü, Galler Prensi, Clarence Dükü vb. Değişik tarihsel oyunlarda farklı kişiler yiğidi, zorbayı ve kurnazı oynar; ama aralarından oynanan oyun hep aynıdır. Her tragedyada kral analarının çığlıkları tekrarlanıp durur. Shakespeare, bu oyunda tarihin sanki sürekli bir şiddet zinciri halinde geliştiğini ima etmektedir. Yazar, Darwin'den yüzlerce yıl önce, doğada güçlü olanın ayakta kalacağı düşüncesini ve yaşamın doğal seçmeye bağlı olduğunu sezmiştir sanki. Elizabeth, oğlu Dorset'ye kaçmasını salık verir:</p>

  <p class="normal"><span class="ideitalik">Bu cehennemden uzaklaş, sığın Richmond'a</span></p>

  <p class="indentmetinitalik">Ölü sayısını arttırmak istemiyorsan</p>

  <p class="indentmetinitalik">Kaç, kurtul bu kanlı mezbahadan;</p>

  <p class="normal"><span class="ideitalik">Yoksa tutmuş olur Margaret'in bedduası da;</span></p>

  <p class="indentmetinitalik">Ne anneliğim kalmış olur, ne karılığım,</p>

  <p class="indentmetinitalik">Ne kraliçeliğim, tükettiğimde ömrümü.</p>

  <p class="normal">Kraliçe Margaret'in I. Perde'de yağdırdığı lanetlerin ve bedduaların gerçekleşmesi oyunun bu bölümünde yoğunlaşarak artar. Lanetlediklerinin bir kısmı başları kesilerek idam edilişlerdir. Margaret "dişe diş, göze göz" istemektedir.</p>

  <p class="normal2">MARGARET:</p>

  <p class="indentmetinitalik">Benim bir Edward'ım vardı, bir Richard öldürene kadar;</p>

  <p class="indentmetinitalik">Benim bir kocam vardı, bir Richard öldürene kadar;</p>

  <p class="indentmetinitalik">Senin bir Edward'ın vardı, bir Richard öldürene kadar;</p>

  <p class="indentmetinitalik">Senin bir Richard'ın vardı, bir Richard öldürene kadar.</p>

  <p class="normal2">YORK DÜŞESİ:</p>

  <p class="indentmetinitalik">Benim de bir Richard'ım vardı, onu da sen öldürttün;</p>

  <p class="indentmetinitalik">Bir de Rutland'ım vardı, öldürülmesine yardım ettin.</p>

  <p class="normal2">MARGARET:</p>

  <p class="indentmetinitalik">.............................................</p>

  <p class="indentmetinitalik">Benim Edward'ımı öldüren senin Edward'ın öldü,</p>

  <p class="indentmetinitalik">Öbür Edward'ın da öldü, Edward'ıma karşılık; ödeştik.</p>

  <p class="indentmetinitalik">Genç York'a ise, kefeler eşitlensin diye kıyıldı;</p>

  <p class="indentmetinitalik">Ama ikisini de bir kefeye koysan karşılamazdı kaybımı.</p>

  <p class="indentmetinitalik">Edward'ımı hançerleyen Clarence'in de öldürüldü.</p>

  <p class="indentmetinitalik">Ayrıca bu kanlı oyunun seyircileri,</p>

  <p class="indentmetinitalik">Irz düşmanı Hastings ile Rivers, Vaughan, Grey,</p>

  <p class="indentmetin"><span class="ideitalik">Hepsi zamansız gömüldüler karanlık mezarlarına.</span> (IV. P; 4. S.)</p>

  <p class="normal">Yaşlı York Düşesi de beddua etmeyi öğrenmiştir ve Margaret'e benzemeye başlar. O da savaşa giden Richard'ı lanetler:</p>

  <p class="normal2">YORK DÜŞESİ:</p>

  <p class="indentmetinitalik">Kanlı birisin sen; senin de sonun kanlı olsun!</p>

  <p class="indentmetinitalik">Yaşamın nasıl şerefsiz ve utanç vericiyse,</p>

  <p class="indentmetinitalik">Şerefsiz ve utanç verici olsun ölümün de!</p>

  <p class="normal">Burada önemli olan, Richard kral olduğu an düşüşe geçmiştir, çıktığı merdivenleri büyük bir hızla inmeye başlamıştır. Krallık tacını başına geçirdiği andan itibaren durumlara olan hâkimiyetini yitirmeye başlar. Bunun nedeni, Richard'ın kişiliğindedir: O her zaman muhalif ve zıt bir kişiliğe sahiptir. Bunun bir kanıtı, kral olarak tahta geçtiği halde, yani emeline ulaşmasına rağmen, çocuk yaştaki prensleri öldürtmesidir. Onları piçlikle itham ettiğine göre, ilerisi için de bir tehlike olmamasına karşın, bu kararı verir. Başka deyişle, bu tamamen keyfi bir karardır. Buckingham bile, Richard'ın bu isteğine ilk kez çekimser kalır, bu yüzden de kellesini kaybeder. Bunun üzerine, Richard bir uşak yoluyla çocukları öldürecek katili bulur. Bu da gösteriyor ki, Richard bir uşaktan yardım istediğine göre, saray erkânının aklı karışıktır, bu noktada sarayın belli bir işleyişi de yoktur.</p>

  <p class="normal">Richard'ın düşüşündeki belirgin noktalardan biri de, hükümetin önemli makamlarında bulunan kimselerin öldürülmesiyle en önemli yardımcılarını kaybetmiş olmasıdır. Buckingham'ı da sudan bir nedenden idam ettirince, Richard'ın yazgısı belli olur. Şimdi onun en iyi adamları düşük rütbeli Catesby ile Ratcliff'tir. Richard, bu kez Elizabeth'in yardımıyla kızı Elizabeth ile evlenmek ister. Elizabeth buna karşı çıkar ve durumu idare eder. Richard, bu önerisinde başarılı olduğunu sanır, ama aslında bu işte de kontrolünü kaybetmiştir. Richard'ın kafası iyice karışıktır. Verdiği emirlerde dalgınlıklar içindedir:</p>

  <p class="normal2">KRAL RICHARD:</p>

  <p class="indentmetinitalik">Ayağı tez bir ulak derhal Norfolk Dükü'ne gitsin,</p>

  <p class="indentmetinitalik">Ratcliff, sen... ya da Catesby, Catesby nerede?</p>

  <p class="normal2">CATESBY:</p>

  <p class="indentmetinitalik">Buradayım, Lordum.</p>

  <p class="normal2">KRAL RICHARD:</p>

  <p class="indentmetinitalik">Koş hemen düke ulaş.</p>

  <p class="normal2">CATESBY:</p>

  <p class="indentmetinitalik">Emredersiniz Lordum, son hızla gidiyorum.</p>

  <p class="normal2">KRAL RICHARD:</p>

  <p class="indentmetinitalik">Ratcliff, buraya gel. Derhal Salisbury'e git;</p>

  <p class="indentmetin"><span class="ideitalik">Oradan dönünce de...</span> (CATESBY'e) <span class="ideitalik">Akılsız herif,</span></p>

  <p class="indentmetinitalik">Hâlâ ne oyalanıyorsun burada? Gitsene düke!</p>

  <p class="normal2">CATESBY:</p>

  <p class="indentmetinitalik">Yüce efendimiz, isteğiniz nedir söylemediniz;</p>

  <p class="indentmetinitalik">Ben ne diyeceğim düke?</p>

  <p class="indentmetinitalik">.............................................</p>

  <p class="normal2">RATCLIFF:</p>

  <p class="indentmetinitalik">Lütfeder misiniz, ben ne yapacağım Salisbury'de?</p>

  <p class="normal2">KRAL RICHARD:</p>

  <p class="indentmetinitalik">Anlamadım, benden önce oraya gidip de ne yapacaksın?</p>

  <p class="normal2">RATCLIFF:</p>

  <p class="indentmetinitalik">Efendimiz, siz emretmiştiniz önden gitmemi.</p>

  <p class="normal2">KRAL RICHARD:</p>

  <p class="indentmetinitalik">Fikrimi değiştirdim.</p>

  <p class="normal">Gerçekten de fikri değişmiş, aklını toplayamaz olmuştur Richard. Eskisi gibi değildir artık, eskiden başarabildiği gibi, başkalarından önce, üç hamle ötesini düşünmekte zorlanmaktadır.</p>

  <p class="normal">Richard basamakları çıktıkça küçülmüştür. Kendi kurduğu girdaplı dünya onu da içine çekmektedir şimdi. "Büyük Mekanizma" onu da çarklarının içine almış sürüklemektedir. Artık infazcı değil, kurban durumundadır. Bir zamanlar tarihi yapan, insanları bir çamur parçasısıymış gibi biçimlendiren kişi gitmiş, kendisi biçimlendirilen bir çamur parçası haline gelmiştir.</p>

  <p class="normal">Bu perdedeki hayaletler, Richmond ile Richard'a düşlerinde görülürler; Richard'ı lanetlerken Richmond'u dualarıyla desteklerler. Bunlardan bir ikisini buraya aktarmak fikir verecektir.</p>

  <p class="indentmetin"><span class="indentmetin1">(RICHARD'ın çadırı. VI. HENRY'nin oğlu</span></p>

  <p class="indentmetin"><span class="indentmetin1">PRENS EDWARD'ın hayaleti görünür.)</span></p>

  <p class="normal2">HAYALET:</p>

  <p class="indentmetin">(RICHARD'a) <span class="ideitalik">Yarın tüm ağırlığımla ruhunu karartacağım!</span></p>

  <p class="indentmetinitalik">Ömrümün baharında,</p>

  <p class="indentmetinitalik">Beni Tewksbury'de nasıl hançerlediğini unutma;</p>

  <p class="indentmetinitalik">Umudunu yitir ve geber!</p>

  <p class="indentmetin">(RICHMOND'a) <span class="ideitalik">Ferah tut yüreğini Richmond;</span></p>

  <p class="indentmetinitalik">Çünkü biz haksız yere katledilen prensler</p>

  <p class="indentmetinitalik">Senin yanında savaşacağız.</p>

  <p class="indentmetinitalik">Kral Henry'nin oğlu destek veriyor sana, Richmond.</p>

  <p class="indentmetin"><span class="indentmetin1">(Kral VI. HENRY'nin hayaleti görünür.)</span></p>

  <p class="normal">HAYALET:</p>

  <p class="indentmetin">(RICHARD'a) <span class="ideitalik">Ben hayattayken kutsanmış bedenimi</span></p>

  <p class="indentmetinitalik">Ölümcül darbelerle delik deşik ettin sen</p>

  <p class="indentmetinitalik">Kale'yi ve beni hatırından çıkarma.</p>

  <p class="indentmetinitalik">Umutların yok olsun, geber.</p>

  <p class="indentmetinitalik">VI. Henry, umudunu yitir, geber, diyor sana.</p>

  <p class="indentmetin">(RICHMOND'a) <span class="ideitalik">Erdemli, kutsal insan, zafer seninle olsun!</span></p>

  <p class="indentmetinitalik">Kral olacağını şimdiden haber veren Henry,</p>

  <p class="indentmetinitalik">Uykunda gönül ferahlığı diliyor sana.</p>

  <p class="indentmetinitalik">Yaşa ve yücel!</p>

  <p class="normal">İki hasım ordunun savaşa hazırlanış biçimi farklıdır. Richmond savaşa çıkmadan önce askerlere yaptığı konuşmasında barışın getirilmesinden, tarlaların üretiminden ve ailelerin korunmasından söz eder.</p>

  <p class="normal2">RICHMOND:</p>

  <p class="indentmetinitalik">.............................................</p>

  <p class="indentmetinitalik">Bu zorbayı devirmek için bugün ter dökerseniz,</p>

  <p class="indentmetinitalik">Zorba ölünce yarın huzur içinde uyursunuz.</p>

  <p class="indentmetinitalik">Vatanımızın düşmanlarıyla dövüşürseniz,</p>

  <p class="indentmetinitalik">Bu bereketli vatan size fazlasıyla öder bedelini;</p>

  <p class="indentmetinitalik">Karılarınızı korumak için çarpışırsanız,</p>

  <p class="indentmetinitalik">Onlar da muzaffer kocalarını şükranla karşılarlar;</p>

  <p class="indentmetinitalik">Bugün düşman kılıçlarından kurtarırsanız çocuklarınızı,</p>

  <p class="indentmetinitalik">Yarın yaşlılığınızda sizinle ödeşir torunlarınız.</p>

  <p class="indentmetinitalik">Öyleyse Tanrı ve haklı davamız uğruna,</p>

  <p class="indentmetinitalik">Açın sancaklarınızı, çekin kılıçlarınızı!</p>

  <p class="indentmetinitalik">.............................................</p>

  <p class="normal">Öte yanda Richard'ın askerlere konuşması buna zıt bir gelişme içindedir; ırzına geçilen kadınlar kızlar, yakıp yıkılan tarlalar vurgu tümcelerini oluşturur.</p>

  <p class="normal2">RICHARD:</p>

  <p class="indentmetinitalik">.............................................</p>

  <p class="indentmetinitalik">Siz rahat uyuyorsunuz ya,</p>

  <p class="indentmetinitalik">Rahatınızı bozacaklar;</p>

  <p class="indentmetinitalik">Toprağınız ve güzel karılarınızla mutlusunuz ya,</p>

  <p class="indentmetinitalik">Toprağınızı elinizden alıp karılarınızı kirletecekler.</p>

  <p class="indentmetinitalik">.............................................</p>

  <p class="indentmetinitalik">Bu zavallı sıçanların, açlık ve umutsuzluktan,</p>

  <p class="indentmetinitalik">Kendilerini asmalarına ramak kalmıştı.</p>

  <p class="indentmetinitalik">Eğer yenileceksek, erkek adamlar yensin bizi,</p>

  <p class="indentmetinitalik">Atalarımızın öz yurtlarında evire çevire patakladığı</p>

  <p class="indentmetinitalik">Yüz karası diye tarihe geçirdiği Bröton piçleri değil.</p>

  <p class="normal">Richard'ın kişiliğinin yıkımı düşten uyandıktan sonra başlar. Ruhsal durumu karmakarışıktır, kendini anlamakta güçlük çeker. Richard, o aynada şimdi kendisini görmektedir:</p>

  <p class="indentmetinitalik">Ah korkak vicdanım, bir türlü rahat bırakmıyor beni!</p>

  <p class="indentmetinitalik">Mavi yanıyor ışıklar, vakit tam gece yarısı.</p>

  <p class="indentmetinitalik">Titriyor her yanım, soğuk terler döküyorum.</p>

  <p class="indentmetinitalik">Neden korkuyorum ki? Kendimden mi?</p>

  <p class="indentmetinitalik">Burada başka kimse yok ki.</p>

  <p class="indentmetinitalik">Richard, Richard'ı sever; yani ben benim.</p>

  <p class="indentmetinitalik">Bir katil mi var burada? Hayır... Evet, ben varım ya.</p>

  <p class="indentmetinitalik">Kaç öyleyse. Ne, kendimden mi?</p>

  <p class="indentmetinitalik">Bir nedeni olmalı... Yoksa intikam mı?</p>

  <p class="indentmetinitalik">Kendi kendimden mi? Olmaz, ben kendimi severim.</p>

  <p class="indentmetinitalik">Niye sevecekmişim? Hayrım mı dokundu kendime?</p>

  <p class="indentmetinitalik">A, hayır, yaptıklarımdan ötürü kendimden nefret ediyorum!</p>

  <p class="indentmetinitalik">Alçağın biriyim ben; yok, hepsi yalan, alçak değilim.</p>

  <p class="indentmetinitalik">Akılsız, iyi şeyler söyle kendin hakkında.</p>

  <p class="indentmetinitalik">Dalkavukluk etme, budala.</p>

  <p class="indentmetinitalik">Vicdanımın binlerce dili var,</p>

  <p class="indentmetinitalik">Her biri başka bir öykü anlatır;</p>

  <p class="indentmetinitalik">Hepsi de beni suçluyor alçak diye.</p>

  <p class="normal">İzlendiği gibi, Richard'ın içinde iki farklı ve karşıt ses vardır. Bu bir iç hesaplaşmadır. Aynada gördüklerinden hiç de hoşlanmaz. Ama yine de tam olarak göremez kendini. Bu perdede, avcı Gloucester Dükü Richard, av olan bir Kral Richard'a dönüşmüştür. Savaşta yenilen Richard kaçmaktadır. Giderek tükenir. Onu yakalamak üzeredirler. Artık tek düşündüğü canını kurtarmaktır, haykırır:</p>

  <p class="indentmetinitalik">Bir at! Bir at verin! Krallığıma karşılık bir at!</p>

  <p class="normal">Onun için bir at, koca bir krallığa değişeceği hayati bir şeydir. Bu haykırış, Shakespeare'in tarihsel oyunlarının son tümcesi olarak kabul edilebilir.</p>

  <p class="ortayazi">*</p>

  <p class="normal">Sıra dışı bir karakteri olan III. Richard, genç Shakespeare'in ömrü en uzun süreli yaratılarından biridir. Aynı zamanda onun en çok oynanan oyunlarındandır. Hele Richard karakterini oynamak birçok oyuncunun düşlediği bir şeydir. Shakespeare'in bu karakteri yaratmasında mutlaka sıra dışı bir şey olmuş ve onu ateşlemiştir diye düşünüyor insan. Çünkü bu karakterdeki imgesel enerji, şiirsel güç ve teatrallik çok şaşırtıcıdır. İnsana öyle geliyor ki, sanki Shakespeare, karakter yaratmada üstün yaratışın kilidini Richard'la açmıştır.</p>

  <p class="normal">Belki de yazarın Holinshed Tarihi'nde okuduğu Richard'ın fiziksel bozukluğu ve onun kana susamışlığı onu cezbetmiş olabilir. Onun insan kılığına girmiş bir şeytan olmasının dramatik açıdan ona çok şey vereceğini görmüş ve onu VI. Henry'de, tarihteki siyasal isyancılardan çok daha değişik, akıllardan çıkmayacak türde bir başkaldıran kişi olarak göstermiştir.</p>

  <p class="normal">Richard'ın basamakları çıkarken, tahta doğru yönelişi sırasında entrikalarının arasında ortaya koyduğu nükte ve espri, onun düşüşünün başlangıcından itibaren kaybolur. Richard'ın seyirciye yönelerek yaptığı gizli nükteler ve onun gizli alayı bu kötülüğün temsilcisi insanı bir süre çekici yapmaktadır. Nitekim Richard kral olduktan sonra bütün bu esprisini yitirir ve sıkıcı bir kötü adam olur.</p>

  <p class="normal">Richard'ın psikolojisinde en çok rol oynayanlardan biri, onun dış görünüşü ve herkesin sırıtmaları altında aşağılanması ya da kötülükleri başladıktan sonra ona yapılan hakaretler onun tepkilerini geliştirmiştir. Diğeri ise çevresidir; Richard'ın çocukluktan beri gördükleri, katiller, katliamlar, yalanlar, ikiyüzlülükler varken ve herkes birbirinin kuyusunu kazarken Richard'ın böyle olması sadece onun suçu mudur?</p>

  <p class="normal">Oyunda gösterilen ülke, herkesin birbirini gammazladığı, herkesin başkasının boşluğundan yararlandığı bir mezbahadır. Öyleyse Richard gibi pratik düşünen bir soylu bu durumdan olabildiğince yararlanacaktır. O da bu düzenin aynası olacaktır. Yansıtacaktır kötülüğü; bunu yapmak için de kendi kötü olacaktır ve tahtı ele geçirecektir.</p>

  <p class="normal">Genellikle bu oyunun bir tek kişinin tragedyası olduğu düşünülür. Ama bence burada Richard kadar önemli bir karakter Buckingham'dır. Buckingham, Richard'ın içinde bulunduğu düzenin baştemsilcisidir. Rahatlıkla yalan söyler, hatta Richard için entrikalar çevirir, bazı planları o yapar ve onu tahta kadar götürür. Hatta başlarda, gidilecek yola rehberlik eden, Richard'ın kötülükteki başdanışmanıdır. Bir anlık duraksaması sonunu getirir. Buckingham, politika rolünü iyi oynayanlardan biridir ve bu bakımdan Richard'ın da öğretmenidir. Poltika oyunlarını iyi bilir, bu alanda iyi bir oyuncudur.</p>

  <p class="normal2">GLOUCESTER:</p>

  <p class="indentmetinitalik">Hadi kuzenim, nedir bu halin?</p>

  <p class="indentmetinitalik">Betin benzin atmış titreyip duruyorsun,</p>

  <p class="indentmetinitalik">Lafın ortasında tıkanıp yeniden başlıyorsun;</p>

  <p class="indentmetinitalik">Sanki bir çılgın gibi, dehşet içinde aklını oynatmışsın.</p>

  <p class="normal2">BUCKINGHAM:</p>

  <p class="indentmetinitalik">Yok canım, yeri geldi mi,</p>

  <p class="indentmetinitalik">Usta bir tragedya oyuncusu gibi rol yapabilirim;</p>

  <p class="indentmetinitalik">Konuşur, dört yanımı kollar, büyük bir merakla</p>

  <p class="indentmetinitalik">Gözlemlerim her şeyi; kuşku duyarmış gibi,</p>

  <p class="indentmetinitalik">Sararıp bir saman çöpü gibi titrerim.</p>

  <p class="indentmetinitalik">İstersem korkunç bakışlar fırlatır,</p>

  <p class="indentmetinitalik">İstersem zoraki gülücükler sunarım;</p>

  <p class="indentmetinitalik">Duruma ve yerine göre hazırdır her biri.</p>

  <p class="normal">Bu oyunu yorumlarken Buckingham'ın yerini iyi kurgulamak gerekir.</p>

  <p class="normal">III. Richard, günümüzde de tüm ülkelerin siyasal ortamına ışık tutacak önemli bir tarihsel tragedyadır. Bugün de tazeliğinden hiçbir şey yitirmemiştir.</p>

  <div class="calibre1" id="calibre_pb_6"></div>
</body>
</html>
