<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <div class="calibre1">
      <div class="calibre1">
        <p class="calibre14"><span class="font3"><span class="calibre7">Yine de, bu konuşmanın sonunda kârlı çıkmayı beklediğinden şansını denemeye karar verdi. Dalların ve solmuş yaprakların arasında gömüldüğü yerden başını kaldırdı, üç kez arka arkaya, kısa kısa havladı: hav hav hav. Kusursuz, toplam üç heceli bir sözdü bu, adının her hecesi uygun vurguyu almış, gereken dengeyle ve gereken sürede söylenmişti. Birkaç saniye boyunca sanki "Kemik Bey” sözcükleri ezgisel özüne indirgenmiş, ezgili bir cümlenin doğallığına bürünmüş gibi oldu.</span></span></p>

        <p class="calibre14"><span class="font3"><span class="calibre7">"Cici köpek,” dedi küçük Henry, barış çubuğu sunar gibi sağ elini uzattı köpeğe. “Çok akıllısın, öyle değil mi?”</span></span></p>

        <p class="calibre14"><span class="font3"><span class="calibre7">Çocukla aynı düşüncede olduğunu göstermek için bir kez daha havladı Kemik Bey, sonra önünde sallanan elin avuç içini yalamaya başladı. Henry onu saklandığı güvenli yerden yavaş yavaş çıkardı, Kemik Bey tümüyle dışarı çıktıktan sonra da başını okşayarak, yüzünü öperek köpeğin tüylerine takılmış olan yapraklarla çalıları ayıkladı.</span></span></p>

        <p class="calibre14"><span class="font3"><span class="calibre7">Böylece köpek ile çocuk arasında örnek bir dostluk başlamış oldu. Yaşları arasında yalnızca üç buçuk yıl vardı ama çocuk küçük, köpekse yaşlıydı, bu fark yüzünden ikisi de karşısındakine o güne kadar sahip olmadığı bir şey sundu. Henry, Kemik Bey'e sevginin ölçülebilen bir</span></span> <span class="calibre7"><span class="font"><span class="calibre13">madde olmadığını kanıtladı. Bir yerlerde her zaman sevgi bulunabilirdi, bir sevgiyi yitirmek demek bir başkasını bulamayacaksın anlamına gelmiyordu. Tek çocuk olan ve annesiyle babası geç saatlere kadar çalışan, evde hayvan beslemesine de izin verilmeyen Henry için de Kemik Bey gökte ararken yerde bulduğu bir şeydi.</span></span></span></p>

        <p class="calibre6"><span class="font3"><span class="calibre7">Öte yandan, o ikisi arasında gelişen bu arkadaşlığın tehlikeleri ve sakıncaları da yok değildi. Henry babasından söz etmeye başlar başlamaz Kemik Bey, bu çocukla birlikte olmanın ilk başta sandığı kadar sorunsuz olmayacağını anladı. Chow ailesinin oturduğu sokağa doğru gidiyorlardı; Henry köpekle kendisinin karşılaşacağı çeşitli sorunları anlatmaya başladığında Kemik Bey’in kaygıları korkuya, korkusu da tam anlamıyla dehşete dönüştü. Henry’nin babasının köpek sevmemesi ve Kemik Bey’in eve girmesine izin verilmemesi zaten yeterince kötüydü. Daha da kötüsü, köpeğe kalacağı bir yer bulunsa bile varlığından Mr. Chow’un asla haberi olmaması gerekmesiydi. Eğer Henry’nin babası çevrede bir yerde köpeğin kokusunu alırsa çocuğa öyle bir ceza verirdi ki, doğduğuna pişman olurdu. Mr. Chow’un işyeri ile evinin aynı binada olduğu düşünülürse köpeğin varlığının ortaya çıkmaması olanaksız bir şeydi. Ailenin oturduğu daire ikinci katta, işyeri de birinci kattaydı, Henry’ nin babası da her zaman oralardaydı, sabah, öğle, akşam, ya uyuyor ya da çalışıyordu.</span></span></p>

        <p class="calibre6"><span class="font3"><span class="calibre7">“Kulağa pek de hoş gelmediğinin farkındayım,” dedi Henry, “ama sen istersen ben denemeye hazırım.”</span></span></p>

        <p class="calibre6"><span class="font3"><span class="calibre7">Eh, hiç değilse şevki vardı oğlanın. Hem sesi de hoş, diye düşündü Kemik Bey, her şeyi olumlu yanından görmek ve iyimser davranmak için elinden geleni yaparken. Ancak o sırada bilmediği bir şey vardı: Kendisini daha kötü şeyler bekliyordu. Kötü şeylerden söz etmişti Henry, beter şeylerden de, ama nerelere saklanabileceği konusundaki önerilerini anlatmaya başlayınca nasıl bir şeye bulaşmakta olduğu olanca dehşetiyle Kemik Bey’in kafasına dank ediverdi.</span></span></p>

        <p class="calibre6"><span class="font3"><span class="calibre7">Binanın yanındaki geçit olabilir, dedi Henry. Seçeneklerden biri buydu. Kemik Bey karton bir kutunun içinde uyumaya razı olursa ve gürültü etmemeye söz verirse sorun çıkmazdı. İkinci seçenek apartmanın arkasındaki avluydu. Pek büyük bir yer değildi orası -yabanotu dolu bir karış yer- parmaklık boyunca paslı buzdolapları ve çürümüş metal raflar sıralanmıştı; ancak bazen garsonlar çıkıp orada sigara tüttürürlerdi ve çoğu akşam, özellikle de hava ılıksa babası lokantayı kapattıktan sonra o avluda birkaç dakika gezinmekten hoşlanırdı. "Yıldızları içmek” derdi buna; Henry, babasının üst kata çıkıp yatağına yatmadan önce bir doz gökyüzü solursa daha iyi uyuduğu kanısındaydı.</span></span></p>

        <p class="calibre10"><span class="font3"><span class="calibre7">Henry bir süre babasının uyuma alışkanlıkları üzerine gevezelik etti, ancak Kemik Bey artık onu dinlemiyordu. Çocuğun ağzından ölümcül bir sözcük çıkmıştı; söz konusu olan lokantanın, ayaküstü yemek yenilen sıradan bir yer değil de, bir Çin lokantası olduğunu anladığında Kemik Bey kuyruğunu kıvırıp kaçmaya hazırlandı. Bu tür yerler hakkında Willy kendisini kaç kez uyarmıştı kim bilir. Daha dün sabah bu konuda on beş dakika nutuk çekmişti ona; Kemik Bey şimdi kalkıp onun öğütlerini kulak arkası edip sevgili sahibinin anısına ihanet edecek değildi ya. Bu Henry, efendi bir oğlandı ama Willy’nin anlattıklarında en küçük bir gerçek payı bile varsa oğlanın yanında kalmak kendi ölüm fermanına imza basmakla aynı anlama gelirdi.</span></span></p>

        <p class="calibre10"><span class="font3"><span class="calibre7">Yine de ayrılamıyordu oradan. Henry’yle ancak kırk dakikadır birlikte olsa da oğlana öyle bir yakınlık duymaya başlamıştı ki, ona veda etmeden kaçıp gidemeyeceğini seziyordu. Korku ile sevgi arasında ikiye bölünmüştü, o da orta bir yol seçti, mevcut koşullarda tek seçeneği buydu. Öylece durdu, kaldırımın üzerinde öylece durdu, yere yattı, inlemeye başladı. Köpekler konusunda pek az bilgisi olan Henry, bu apansız, beklenmedik hareket karşısında ne yapacağını şaşırdı. Kemik Bey'in yanına diz çöktü, köpeğin başını okşamaya başladı; kararsızlık kıskacına sıkışıp kalan Kemik Bey oğlanın kendisini ne kadar da tatlı tatlı okşadığını düşündü ister istemez.</span></span></p>

        <p class="calibre11"><span class="font3"><span class="calibre7">“Berbat durumdasın’ dedi Henry. “Ben durmuş gevezelik ediyorum, sense bitkin ve açsın, sana yiyecek vermeyi bile düşünemedim.”</span></span></p>

        <p class="calibre11"><span class="font3"><span class="calibre7">Arkasından da bir Big Mac geldi, üstüne de bir paket kızarmış patates, bu nefis ikramları mideye indirdikten sonra artık Kemik Bey, çocuk öl dese ölecek durumdaydı. Ondan kaçarsan, diye düşündü, sokaklarda ölürsün. Onun evine gidersen, orada da ölürsün. Ama hiç değilse Henry’nin yanında olursun, eğer ölüm her yerde varsa, nereye gittiğinin ne önemi var?”</span></span></p>

        <p class="calibre11"><span class="font3"><span class="calibre7">Böylece Kemik Bey sahibinin verdiği dersleri kulak arkası etti ve cehennemin yanı başında yaşamaya başladı.</span></span></p>

        <p class="calibre11"><span class="font3"><span class="calibre7">Yeni yuvası, bir zamanlar içinde dev bir Fedders havalandırma aygıtı barındırmış olan bir mukavva kutuydu. Önlem olarak Henry kutuyu avludaki tel örgüyle eski buzdolaplarından birinin arasına sokmuştu. <span class="calibre3">Kemik Bey geceleri orada uyuyordu, sabahları Henry gelip kendisini çıkarıncaya kadar kıvrılıp yatıyordu o karanlık hücrede; Henry akıllı bir çocuk olduğu ve tel örgünün altına bir delik açtığı için Kemik Bey oradan yandaki avluya sürünerek geçebiliyor -böylece lokantanın arka ve yan kapılarından uzak durmuş oluyor- ve günlük gezintilerine başlamak üzere sokağın öbür ucunda genç sahibiyle buluşabiliyordu.</span></span></span></p>

        <p class="calibre11"><span class="font3"><span class="calibre7">Köpeğin korkmadığı ya da çevresindeki tehlikelerin farkında olmadığı sanılmasın ancak öte yandan Henry’yle birlikte olmak kararından bir an bile pişmanlık duymadığı da bilinsin. Lokanta bitmez tükenmez bir leziz tatlar kaynağıydı onun için, <i class="calibre12">Anne-san’nın</i> dört yıl önceki ölümünden bu yana Kemik Bey ilk kez yeterince beslenebiliyordu. Pirzolalar ve hamur lokmaları, makarnalar ve kızarmış pirinçler, koyu soslu <i class="calibre12">tofu</i>’lar, ağır ateşte pişirilmiş ördekler ve incecik <i class="calibre12">won ton</i>’lar; çeşit çeşit yiyecekler; Çin mutfağının görkemiyle tanışınca Henry kendisine bir dahaki gelişinde neler getirecek, diye düşünmekten artık kendini alamaz olmuştu. Midesi hiç bu kadar bayram etmemişti, keskin bir baharat ya da sos yüzümden kimi zaman hazımsızlık çekse de o yemeklerin verdiği zevk yanında ara sıra bağırsaklarını böyle boşaltması pek küçük bir bedel sayılırdı. Hiç ayrım yapmadan her şeyi midesine indirmesinin bir tek sakıncası vardı: Dili ne zaman ta-nımlayamadığı bir tat alsa, yediği şeyin ne olduğunu bilmemek vicdanını sızlatıyordu. Willy’nin önyargıları, Kemik Bey’in korkuları olmuştu, ne olduğunu bilmediği o yeni yemeğe dişlerini geçirirken elinde olmadan, acaba bir köpek mi bu yediğim, diye düşünüyordu. O zaman çiğnemekten vazgeçse de, yüreği vicdan azabıyla dolsa da iş işten geçmiş oluyordu. Ağzının suyu akmaya başlıyor, az önce keşfettiği lezzeti daha da uzatmak için kıvranan dilindeki tat tomurcuklan yüzünden iştahının kurbanı oluyordu. Bir anlık bir tereddütten sonra dili yeniden yiyeceğe uzanıyor, günah işlediğini düşünmesine fırsat kalmadan önündeki tabağı silip süpürmüş oluyordu. Bunun arkasından ister istemez hüzünlü dakikalar geliyordu. Sonra, vicdanını yatıştırmak çabasıyla, eğer benim de alnımda böylesi yazılıysa umarım az önce yediğim şey kadar lezzetli olurum, diye düşünüyordu.</span></span></p>

        <p class="calibre14"><span class="font3"><span class="calibre7">Henry birkaç kutu turp tohumu alıp Kemik Bey’in mukavva kutusunun yanındaki toprağa dikti. Bahçeyi kalkan olarak kullanıyordu, annesi ile babası ona ne zaman arka avluda neden bu kadar çok zaman harcadığını sorsalar “turplar yüzünden” diyordu, onlar da başlarını sallayıp çocuğu rahat bırakıyorlardı. Bir şeyler ekmek için mevsim geçti diyordu babası ama Henry bu sorunun da yanıtını hazırlamıştı. Turplar on sekiz günde filizlenir diyordu, havalar soğuyuncaya kadar onlar çoktan büyür. Akıllı Henry. Her işin altından kalkmayı bilirdi o, annesinin cüzdanından bozuk paraları aşırarak, akşam yemeğinden kalan artıkları mutfaktan yürüterek kendisiyle yeni arkadaşı için oldukça rahat bir yaşam sağlayabiliyordu. Gecenin ortasında turplar büyüyor mu büyümüyor mu, bir bakayım, diye bahçeye dalan babasının Kemik Bey'in sık sık yüreğini hoplatması çocuğun suçu değildi. Ne zaman el fenerinin ışığı mukavva kutunun önündeki toprağı taraşa, köpek, sığınağının karanlık bir köşesine büzülür, sonunun geldiğine inanırdı. Bir-iki kez bedeninden öyle keskin bir korku kokusu yayıldı ki, Mr. Chow yolunda gitmeyen bir şeyler olduğundan kuşkulanırcasına durup havayı kokladı. Ama ne aradığını bilmiyordu elbette, bir-iki dakika şaşkınlıkla düşündükten sonra anlaşılmaz Çince sözcükleri peş peşe sıraladı, sonra da dönüp eve girdi.</span></span></p>

        <p class="calibre15"><span class="font3"><span class="calibre7">Böyle geceler ne kadar sıkıntılı geçerse geçsin ertesi sabah Henry’yi görür görmez Kemik Bey olan biteni hemen aklından silerdi. Gizli buluşma yerlerinde, yani köşedeki çöp bidonu ile gazete otomatının tam önünde günlerine başlarlardı; bunu izleyen sekiz-on saat boyunca lokantayla mukavva kutu, bir karabasanın kötü imgelerinden başka bir şey değillermiş gibi unutulurlardı. İki arkadaş kentin sokaklarında dolaşır, amaçsızca oradan oraya giderlerdi; bu amaçsız gezintiler Willy’yle geçirdiği başıboş yaşama öylesine benzerdi ki, Kemik Bey kendisinden ne beklendiğini anlamakta hiç güçlük çekmezdi. Henry tek çocuktu, yalnız olmaya ve düşüncelerinin dünyasında yaşamaya alışkındı, artık günlerini paylaşabileceği bir arkadaşı olduğuna göre durmaksızın konuşuyor, on bir yaşında birinin zihninden geçebilecek en önemsiz, en sudan düşünceleri bile anlatıyordu. <span class="calibre3">Kemik Bey onu dinlemekten, çocuğun ağzından dökülen sözcüklerin adımlarına eşlik etmesinden hoşlanıyordu; bu bencilce monologlar aynı zamanda köpeğe merhum sahibini de anımsatıyordu, bu yüzden bazen, acaba bu Henry Chow, Willy G. Christmas’ın gerçek ve yasal vârisi olamaz mı, diye düşündüğü bile oluyordu, yani o adamın ruhu bir başka bedende yeniden dünyaya gelmiş olamaz mıydı?</span></span></span></p>

        <p class="calibre15"><span class="font3"><span class="calibre7">Öte yandan, yeni sahibinin söylediği şeyleri Kemik Bey’in her zaman anladığını da söylemek istemiyoruz. Henry’nin kafasını dolduran şeyler, Willy’ninkinden tümüyle farklıydı. Çocuk ne zaman sevdiği şeylerden söz etse Kemik Bey ne yapacağını bilemiyordu. Puan ortalamasını ya da Oriofe’lerin</span></span><a class="pcalibre pcalibre1" id="footnote10"></a><span class="font3"><sup class="calibre18"><span class="calibre9"><a class="pcalibre pcalibre1" href="#bookmark10">10</a></span></sup></span> <span class="font3"><span class="calibre7">kaç maç geride olduğunu Kemik Bey ne bilsindi? Willy ile geçirdiği onca yıl boyunca adam beyzbol konusuna değinmemişti bile. Oysa şimdi, akşamdan sabaha ölüm kalım konusuna dönüşmüştü beyzbol. Her sabah Kemik Beyle köşe başında buluşur buluşmaz çocuğun yaptığı ilk iş, gazete otomatına bozuk para atıp bir <i class="calibre12">The Baltimore Sun</i> satın almak oluyordu. Sonra karşı kaldırımdaki bir banka seğirtir, oturup spor sayfasını açar, bir gece önceki maçın haberini Kemik Bey’e okurdu. Maçı Oriole’ler kazandığında sesinden mutluluk ve heyecan taşardı. Kaybettiklerindeyse kederlenir, kasvetlenir, hatta öfke dolardı. Kemik Bey çocuğun takımı kazansın, diye dua etmeyi, kaybederlerse diye korkmayı öğrendi ama Henry “takım” dediğinde neden söz ettiğini tam olarak hiçbir zaman anlayamadı. <i class="calibre12">Oriole</i>, onun bildiği sarıasma denen bir kuştu; insan değil, Henry’ nin kasketindeki turuncu renkli yaratık gerçekten de bir kuşsa, nasıl oluyor da beyzbol gibi zahmetli ve karmaşık bir şeyle ilgili olabiliyordu? Kemik Bey’in adım atmış olduğu <span class="calibre3">yeni dünyada</span> böyle gizemli şeyler vardı işte. Alakargalar kaplanlarla dövüşüyor, kestane kargaları</span></span></p>

        <p class="calibre20"><span><span class="font3"><span class="calibre7">meleklerle</span></span></span> <span class="font3"><span class="calibre7">savaşıyor, ayı yavruları devlere kafa tutuyor ve bütün bunların bir anlamı olmuyordu. Beyzbol oyuncusu dediğin şey insandı ama bir takıma girer girmez hayvana dönüşüyor, bambaşka bir yaratık ya da Cennet’te Tanrı’nın yanı başında yaşayan bir hayalet oluyordu.</span></span></p>

        <p class="calibre10"><span class="font3"><span class="calibre7">Henry’nin dediğine göre Baltimore kuş sürüsündeki kuşlardan biri ötekilerden farklıydı. Adı Cal’dı, aslında top oynayan bir alakargadan başka bir şey olmasa da başka hayvanların niteliklerini de kendisinde toplamıştı: Koşum atı gibi dayanıklıydı, aslan gibi yürekliydi ve bir boğa kadar güçlüydü. Bütün bunlar zaten yeterince akıl karıştırıcıydı ama Henry, Kemik Bey’in yeni adının da Cal olmasına karar verdiğinde -yani İkinci Cal Ripken Juniorin kısaltılmışı- köpeğin aklı büsbütün karıştı. Bu adın verilmesine ilke olarak karşı çıkıyor filan değildi. Ne de olsa Henry’ye gerçek adını söyleyebilecek durumda değildi; çocuk ona bir ad takmak zorunda olduğuna göre, ha Cal olmuştu ha başka bir ad. Tek sorun, bu adın Al’la uyaklı olmasıydı; Henry'nin ağzından bu adı ilk duyduğunda ister istemez Willy’nin eski dostu ufacık tefecik Al Saperstein geldi aklına, hani şu Coney Adasındaki J Bulvarı’nda sık sık ziyaret ettikleri hediyelik eşya satan dükkânın sahibi olan adam. Cal’ı duyunca Al Amca birden belleğinde canlanıverirdi, üstünde limon sarısı papyon kravatı ve kazayağı desenli spor ceketiyle; sonra kendini yeniden dükkânda görür gibi olurdu, tezgâhların arasında dolaşan, buhar düdüklerine, şişirilmiş yastıklara ve patlayan purolara göz gezdiren Willy’yi seyrederdi. <span class="calibre3">Willy ile yeniden bu biçimde karşılaşmak, eski sahibinin karanlıkların içinden fırlayıp hâlâ hayattaymışçasına kasıla kasıla dolaşmasını izlemek, acı verirdi köpeğe; ister istemez aklına düşen bu anılar Henry’nin durup dinlenmeden Alakarga Cal’dan söz etmesiyle birleşince ve Henry’nin her Cal deyişinde yalnızca bu oyuncuyu değil, zaman zaman da köpeği kastettiği bunun üstüne eklenince, Kemik Bey’in artık her an kim olduğuna ya da ne olması gerektiğine emin olamamasında pek şaşılacak bir şey olmadığı anlaşılır.</span></span></span></p>

        <p class="calibre14"><span class="font3"><span class="calibre7">Ama önemi yok. Henry gezegenine geleli çok olmamıştı, kendini evinde hissetmesi için biraz zamana gereksinimi olduğunu biliyordu. Çocuğun yanında bir hafta geçirdikten sonra her şeye alışmaya başlamıştı bile; takvim üçkâğıt yapmasaydı, kim bilir ne biçim ilerleme kaydederlerdi. Oysa yılın tek mevsimi yaz değildi, Henry’nin okula dönme zamanı yaklaştıkça dolaşmakla, konuşmakla, parklarda uçurtma uçurmakla geçirdikleri huzurlu günlerin sonu da yaklaşmış oluyordu. Altıncı sınıfa başlayacağı günden önceki gece Henry uyanık kalmak için elinden geleni yaptı, annesi ile babasının uyuduğundan emin oluncaya kadar yatağında gözleri açık olarak yattı. Gece yarısından hemen sonra, ortalıktan el ayak çekilince arka taraftaki merdivenden aşağı indi, avluya çıktı, mukavva kutunun içine, Kemik Bey’in yanına oturdu. Köpeği kucağına aldı, gözünde yaşlarla, artık her şeyin değişeceğini açıkladı ona. “Yarın sabah güneş doğduğunda,” dedi çocuk, “keyifli günler resmen sona ermiş olacak. Ben budalanın biriyim Cal. Sana başka bir yer bulmalıydım, bu sefil avludaki bu sefil mukavva kutudan daha iyi bir yer; ama bunu yapmadım. Denedim ama bana yardımcı olacak kimseyi bulamadım, şimdi de zamanımız kalmadı. Bana asla güvenmemeliydin Cal. Ben beceriksizin biriyim. Kabızın tekiyim, her şeyi yüzüme gözüme bulaştırıyorum. Her zaman böyle oldu, bundan sonra da bir şey değişmeyecek. İnsan korkak olunca böyle olur işte. Babamla senin hakkında konuşmaya korktum, babamdan gizli annemle konuşursam annem ona her şeyi anlatır, bu da işleri içinden çıkılmaz yapar. Sen benim en yakın arkadaşım oldun, bense seni yüzüstü bıraktım.”</span></span></p>

        <p class="calibre31"><span class="font3"><span class="calibre7">Kemik Bey, Henry'nin anlattıklarından pek azını anlayabilmişti. Çocuk öyle bir içini çeke çeke ağlıyordu ki sözleri hiç anlaşılmıyordu, ancak yarım yamalak sözcüklerin, kırık dökük cümlelerin ardı arkası kesilmeyince oğlanın bu taşkınlığının gelip geçici bir durum olmadığı belli oldu. Yolunda gitmeyen bir şeyler vardı, bunun ne olduğunu Kemik Bey pek tahmin edemese de Henry’nin üzüntüsü onu da etkilemeye başlamıştı, aradan birkaç dakika geçmeden de oğlanın üzüntüsünü kendi üzüntüsü gibi benimsemişti Kemik Bey. İşte köpekler böyledir. Sahiplerinin düşüncelerindeki farklılıkları her zaman anlamayabilirler ama onların hissettiklerini hissederler; şimdi de genç Henry Chow’un kötü bir durumda olduğundan kuşku yoktu. On dakika geçti, yirmi dakika, sonra da otuz; orada öylece oturdular, köpek ile çocuk, karanlık mukavva kutunun içinde büzülmüş durumda; çocuk, kollarıyla köpeği sımsıkı sarmıştı, ağlamaktan gözleri çıkacaktı neredeyse; köpek de çocuğun duygularını paylaşarak hırlıyor, arada bir de başını kaldırıp çocuğun gözlerinden akan yaşları yalıyordu.</span></span></p>

        <p class="calibre31"><span class="font3"><span class="calibre7">Sonunda ikisi de uyuyakaldılar. Durum ne kadar can sıkıcı, bulundukları yer ne kadar sıkışık olsa da, kutunun içindeki hava rahat soluk almalarına yetmese de, önce Henry uyuyakaldı, arkasından da Kemik Bey. Köpek yanı başındaki bedenin sıcaklığından cesaret alıyor, karanlıkta bir kez daha tek başına dehşet dolu bir gece geçirmeyecek olmanın tadını çıkarıyordu. Willy alınıp götürüldüğünden bu yana ilk kez olmak üzere, çevresini kuşatan tehlikelere aldırmadan derin ve deliksiz bir uyku çekti.</span></span></p>

        <p class="calibre31"><span class="font3"><span class="calibre7">Gün ağardı. Mukavva kutunun aralığından pembemsi bir ışık çizgisi sızdı içeri, Kemik Bey kıpırdadı, Henry’nin kollarından sıyrılıp gerinmeye çalıştı. Birkaç dakikalık bir itiş kakış oldu kutunun içinde ama köpek sağa sola çarparken, kutunun duvarlarına toslarken bile,</span></span></p>

        <p class="calibre20"><span class="font3"><span class="calibre7">Henry uykusuna devam etti, yanı başındaki hareketlilikten haberi bile olmadı. Şu çocuklar nasıl da uyuyabiliyorlar, diye düşündü Kemik Bey; düğüm düğüm olan kaslarını açabileceği bir köşe bulmuştu sonunda kendine; saat henüz çok erkendi -altıyı biraz geçiyordu- gece yarısından sonra kapıldığı ağlama nöbetinden sonra ne kadar bitkin düştüğü düşünülürse Henry’nin böyle kendinden geçmiş olmasında şaşılacak bir şey yoktu belki de. Loş kutunun içinde çocuğun yüzünü inceledi Kemik Bey -Willy’nin yaşlı, sakallı suratı yanında çocuğunki ne kadar da pürüzsüz ve tazeydi- çocuğun dilinden akıp aralık duran ağzının kenarlarında toplanan küçük tükürük damlalarını seyretti. Kemik Bey’in yüreği sevgiyle kabardı. Henry yanında olduğu sürece bu kutunun içinde ömrünün sonuna kadar kalabileceğini anladı.</span></span></p>

        <p class="calibre15"><span class="font3"><span class="calibre7">On saniye sonra yediği sert bir darbe Kemik Bey’i daldığı düşlerden birden uyandırdı. Sanki üstünde bir şey patlıyormuşçasına inmişti darbe, Kemik Bey bunun kutuyu tekmeleyen bir insan ayağından geldiğini anlayıncaya kadar Henry uyanıp haykırmaya başlamıştı. Sonra kutu havalandı. Sabahın ilk ışıkları Kemik Bey’i birden içine aldı, köpek birkaç saniye boyunca körleşmiş gibi oldu. Bir adamın Çince bağırıp çağırdığını duydu, kutu havada Henry’nin turpları diktiği yere doğru uçuyordu. Bir atletle mavi bir pantolon giymiş olan Mr. Chow karşılarına dikilmişti, anlaşılmaz sözcüklerle dolu tiradı sürerken boynundaki damarlar kabarıyordu. Parmağını havada sallıyor, Kemik Bey'e doğru uzatıyordu, adamın yoğun öfkesinden, Henry’nin sızlanma seslerinden ve bütün bu olayın ansızın doğurduğu karmaşadan aklı karışan Kemik Bey de adama havlıyordu. Adam Kemik Bey'e doğru atıldıysa da köpek geriye çekilip güvenli bir uzaklıkta durdu. Adam bu sefer, tel örgünün alt tarafındaki delikten sürünüp geçerek kaçmaya çalışan çocuğa döndü; ya çocuk hızlı hareket edemediğinden ya da geç davrandığından, çok geçmeden babası onu yakaladı, ayağa kaldırıp kafasına tokadı patlattı. O arada avluya çıkmış olan Mrs. Chow’un pamuklu geceliği evin arka kapısını doldurmuştu; Mr. Chow, Henry ye bağırıp çağırırken Henry de incecik, tiz sesiyle çığlıklar atıyordu; Mrs. Chow da bu şamataya sesiyle katıldı, hem oğluna hem de kocasına duyduğu hoşnutsuzluğu açığa vurdu. Kemik Bey, avlunun öteki ucuna çekilmişti. Artık her şeyi kaybetmiş olduğunu biliyordu. Bu savaştan hayır çıkmazdı, en azından kendi açısından çıkmazdı, Henry’ye acısa da kendine daha çok acıyordu. Tek çözüm oradan çıkmak, canını dişine takıp kaçmaktı.</span></span></p>

        <p class="calibre10"><span class="font3"><span class="calibre7">Kadın ile adam çocuğu eve doğru çekiştirmeye başlayıncaya kadar bekledi. Onlar arka kapıya vardıklarında Kemik Bey avluyu koşarak aştı, telin altındaki delikten sürünerek öbür tarafa geçti. Bir an durup Henry’nin kapının arkasında gözden kaybolmasını bekledi. Çocuk tam içeri girmek üzereyken annesi ile babasının elinden kurtuldu, Kemik Bey'in olduğu yöne döndü, o korku dolu, tiz sesiyle, “Cal, beni bırakma! Beni bırakma, Cal!” diye haykırdı. Oğlunun umarsızlığına yanıt verircesine Mr. Chow yerden bir taş alıp Kemik Bey’e fırlattı. Köpek içgüdüsel olarak geri sıçradıysa da olduğu yerde kalmadığı için kendinden utanç duydu. Tel örgünün halkalarına çarpıp yere düşen taşa baktı. Sonra veda edercesine üç kez havladı, çocuğun ona bir şeyler söylemeye çalıştığını anlamasını istiyordu. Mr. Chow kapıyı açtı, Mrs. Chow çocuğu içeri itti, Kemik Bey de koşmaya başladı.</span></span></p>

        <p class="calibre10"><span class="font3"><span class="calibre7">Nereye gittiği hakkında en ufak bir fikri yoktu ama artık duramayacağını, bacakları tutmayıp, yüreği göğsünün içinde çatlayıncaya kadar koşması gerektiğini biliyordu. Bırakın birkaç günü, birkaç saat daha yaşama şansı ya da umudu olacaksa Baltimore’dan uzaklaşmalıydı.</span></span></p>

        <p class="calibre20"><span class="font3"><span class="calibre7">Bütün kötülükler bu kentteydi. Ölüm ve çaresizlik vardı burada, köpek düşmanları ve Çin lokantaları vardı; küçük bir hazır yemek kutusuna iştah açıcı bir çeşit olarak konulmadıysa bu, kıl payı kurtulmuş olması anlamına geliyordu. Çocuğa üzülüyordu elbette ama genç sahibine ne kadar çabuk bağlandığı düşünüldüğünde oradan ayrılmanın kendisini pek az üzmesi şaşırtıcıydı. Bunda mukavva kutunun da payı vardı kuşkusuz. O kutunun içinde geçirdiği geceler gerçekten dayanılır gibi değildi, eğer kendinizi içinde güvende hissetmiyorsanız, sığındığınız yerde istenmeyen kişi olarak görülüyorsanız, yuva denilen şey neye yarardı? Birini karanlık bir kutuya kapatmak haksızlıktı. Ölünce yapılırdı böyle bir şey ama hayatta olduğunuz sürece, soluk alıp verdiğiniz sürece böyle aşağılanmalara boyun eğmemek hem kendinize hem de bu dünyada kutsal sayılan her şeye karşı görev sayılırdı. Hayatta olmak demek, soluk alıp vermek demekti, soluk alıp vermek, açık hava demekti, açık hava da Maryland eyaletindeki Baltimore'un dışında herhangi bir yerdi.</span></span></p>

        <p class="calibre16"><span class="font3"><span class="calibre7">Tam üç gün koştu, bütün bu süre boyunca da ne uyumak için ara verdi ne de yiyecek aramak için. Kemik Bey sonunda durduğunda, Kuzey Virginia’nın bir yerindeydi, Chow'ların avlusunun doksan mil batısında bir çayırda serilip yattı. İki yüz metre kadar ilerisinde, güneş bir grup meşe ağacının gerisinde batmak üzereydi. Uzakta altı kırlangıç bir ileri bir geri uçuyor, havayı tarayıp sivrisinek arıyorlardı; Kemik Bey’in arkasında kalan dalların karanlığında ötücü kuşlar, geceye veda etmeden önce birkaç nota daha cıvıldıyorlardı. Yüksek otların arasında uzanmış yatarken göğsü inip kalkar, dili ağzından dışarı sarkarken Kemik Bey, gözlerini kaparsa neler olabileceğini merak etti ve eğer kaparsa sabah yeniden açıp açamayacağını da. Öylesine yorgun ve açtı ki, zorlu maraton koşusu öylesine aklını karıştırmıştı ki, uykuya dalarsa, bir daha uyanmamak pekâlâ da mümkün görünüyordu gözüne.</span></span></p>

        <p class="calibre16"><span class="font3"><span class="calibre7">Ağaçların arkasında ağır ağır batan güneşi gözledi bir süre, çevresi karanlığa gömülürken gözlerini açık tutmaya çabalıyordu. Bir-iki dakikadan fazla dayanamadı, ama yorgunluğa yenik düşmeden önce bile Kemik Bey’in zihnini Willy’yle ilgili düşünceler, sigara dumanı halkaları ve Lucky Strike sigaralarıyla dolu eski günlerin bulanık resimleri, çok eskilerde kalan bir dünyada</span></span> <span class="font3"><span class="calibre9">Willy'yle</span></span> <span class="font3"><span class="calibre7">paylaştıkları yaşamın saçma sapan olayları doldurmuştu bile. Sahibinin ölümünden bu yana ilk kez bu tür şeyleri acı çekmeden düşünebiliyordu, belleğin ziyaret edilebilecek gerçek bir yer olduğunu, ölüler arasında birkaç dakika geçirmenin kişi için kötü bir şey olması gerekmediğini, hatta büyük bir avunma ve mutluluk kaynağı olabileceğini ilk kez anlamıştı. Sonra uyuyakaldı, Willy hâlâ yanındaydı, bütün o cilası bozulmuş görkemi içinde yeniden canlanmıştı, kör taklidi yapıyor, Kemik Bey de onu <span class="calibre3">metronun</span> merdivenlerinden indiriyordu. Dört buçuk yıl önceki o rüzgârlı mart gününde olduklarını fark etti Kemik Bey, büyük umutlar ve sabırsız beklentilerle Al Amca'ya Kokular Senfonisi'ni sunmak üzere birlikte Coney Island’a gittikleri gündü. Willy olayı kutlamak üzere başına bir Noel Baba şapkası geçirmişti, senfoni malzemesini içine tıkıştırdığı kocaman bir plastik çöp torbasını omzuna atmış, yürürken sırtını hafifçe kamburlaştırmıştı, bu haliyle Noel Baha’nın sarhoş bir kopyasına benzemişti. Oraya vardıklarında olaylar pek umdukları gibi gelişmemişti ama bunun nedeni, Al Amcanın keyfinin yerinde olmamasıydı. Elbette ki gerçek bir amca değildi o, Willy’nin annesi ile babası Polonya’dan buraya geldiklerinde onlara yardım elini uzatan bir aile dostuydu yalnızca; <i class="calibre12">Anne-san</i>’la kocasına duyduğu sadakat yüzünden Willy ile Kemik Bey’in dükkânının çevresinde dolaşmalarına izin veriyordu. Aslına bakılırsa Al bu hediyelik eşya işini pek yürütemiyordu, müşterilerinin sayısı azaldıkça kimi mallar raflarda on, on iki hatta yirmi yıl bekler olmuştu. <span class="calibre3">Burası artık öteki faaliyetlerini maskeleyen bir iş haline gelmişti ki, bunların çoğu yasadışıydı, bir kısmı ise değildi ve eğer o sağlam ayakkabı olmayan, çenesi düşük Al, o havai fişek, müşterek bahis ve çalıntı sigara satma işinden kâr etmese bir an bile durmaz, o tozlu dükkânın kapısını bir daha açılmamak üzere kapatırdı.</span> O rüzgârlı mart gününde hangi dalaveresinin geri teptiği bilinmez ama Willy o Kokular Senfonisi düşüncesiyle içeri dalıp icadının ikisini nasıl da milyoner yapacağı masalına başlar başlamaz, USA Whoopeeland’ in sahibi, sahte yeğeninin satış <span class="calibre3">mavalına</span> kulak tıkadı. “Sen aklını kaçırmışsın oğlum Willy' dedi, “kafayı yemişsin, farkında mısın?" Arkasından da, içi karmakarışık mukavva parçalarıyla dolu, pis kokulu çöp torbasıyla birlikte onu kapı dışarı etti. Böyle ufacık bir aksilik Willy'nin moralini bozamazdı, kaldırıma oturup senfonisini kurmaya başladı, dünyanın sekizinci harikasını icat etmiş olduğunu Al Amca ya kanıtlamaya kararlıydı. Ancak o gün hava adamakıllı rüzgârlıydı, Willy elini çöp torbasının içine atıp 7 No'lu Senfoni’nin çeşitli parçalarını (havlular, süngerler, kazaklar, galoşlar, yemek saklama kapları, eldivenler) çıkarmaya başladığında rüzgâr birden hepsini önüne kattı, sokak boyunca sürükledi, dört bir yana dağıttı. Willy arkalarından koştuysa da elinden kurtulan çöp torbası da rüzgâra kapıldı; Gurevitch ailesine duyduğu sözüm ona şefkate karşın, Al Amca kapısının eşiğinde dikilip bu olanlara güldü.</span></span></p>

        <p class="calibre15"><span class="font3"><span class="calibre7">Dört buçuk yıl önce bunlar olmuştu ama Kemik Bey’in o gece çayırda yatarken gördüğü düşte, Willy ile kendisi <span class="calibre3">metrodan</span> hiç inmediler. Elbette Coney Island'a gitmek üzere yoldaydılar <span class="calibre3">(</span>bunun kanıtı kırmızılı beyazlı Noel Baba şapkası, şişkin çöp torbası, Kemik Bey'in boynundaki, körlere yardımcı olan köpeklere takılan tasmaydı, ancak gerçek yolculuğun yapıldığı gün trenin vagonu oldukça dolu olmasına karşın bu kez Willy ile köpek yalnızdılar, son istasyona kadar giden başka kimse yoktu. Bu değişikliğin farkına vardığı an Willy köpeğe dönüp, “Merak etme, Kemik Bey' dedi, “o zamanı değil, şimdiyi yaşıyoruz'</span></span></p>

        <p class="calibre15"><span class="font3"><span class="calibre7">“Bu da ne demek?” diye sordu Kemik Bey; bu sözcükler kulağına öylesine doğal gelmişti ki, söyleyeceği bir şey olduğunda bu konuşma yeteneğine başvurabildiği o kadar belliydi ki, az önce olan bu mucize onu hiç mi hiç şaşırtmamıştı.</span></span></p>

        <p class="calibre15"><span class="font3"><span class="calibre7">“Şu demek ki, sen yanlış yapıyorsun,” dedi Willy. “Baltimore’dan kaçmak, boş çayırlarda süngüsü düşük dolaşmak, anlamsız yere açlık çekmek. İşe yaramaz dostum. Kendine yeni bir sahip bul, yoksa postun tehlikede.” “Henry’yi buldum ya,” dedi Kemik Bey.</span></span></p>

        <p class="calibre15"><span><span class="font3"><span class="calibre7">“İyi bir çocuk şu Henry, dürüst bir çocuk.</span></span></span> <span class="font3"><span class="calibre7">Ama bu yetmez. <span class="calibre3">Gençlerin sorunu da bu işte.</span> İyi niyetliler ancak ellerinde bir güç yok. Sen tepeye çıkmalısın Kemik Bey. Esas patronu bulmalısın. Kararları kim veriyor, onu bul, sonra onun yanından ayrılma. Başka yolu yok bu işin. Yeni bir düzen kurmalısın kendine ama kafanı kullanmazsan bir şey beceremezsin.”</span></span></p>

        <p class="calibre15"><span class="font3"><span class="calibre7">“Çaresizdim. Babasının böyle adi bir adam olacağını nereden bilebilirdim?”</span></span></p>

        <p class="calibre15"><span class="font3"><span class="calibre7">“Ben seni böyle yerler konusunda uyarmıştım, değil mi? Ne biçim bir yere çattığını anlar anlamaz tasını tarağını toplayıp kaçmalıydın.”</span></span></p>

        <p class="calibre15"><span class="font3"><span class="calibre7">“Kaçtım zaten. Yarın sabah uyandığımda kaçmaya devam edeceğim. Artık benim hayatım böyle, Willy. Kaçıyorum, tökezleyip düşünceye kadar kaçacağım da.” “İnsanlardan vazgeçme, Kemik Beyciğim. Darbe aldın ama kendini toplayıp yeniden denemelisin.” “İnsanlara güvenilmiyor. Artık biliyorum bunu.” “Bana güvendin <span class="calibre3">ama,</span> öyle değil mi?”</span></span></p>

        <p class="calibre15"><span class="font3"><span class="calibre7">“Bir tek sana güvendim, Willy. Ama sen başka insanlara benzemiyorsun, şimdi artık sen de olmadığına göre, bu dünyada bana tehlikesiz yer kalmadı. Daha dün az kalsın vuruyorlardı beni. Bir yerde bir tarladan kestirme gidiyordum, kırmızı kamyonet kullanan bir adam beni</span></span></p>

        <p class="calibre20"><span><span class="font3"><span class="calibre7">izledi</span></span></span><span class="font3"><span class="calibre7">. Hem de gülüyordu; sonra da tüfeğini çıkartıp ateşledi. Bereket isabet ettiremedi. Ama gelecek sefer ne olacağını kim bilir?"</span></span></p>

        <p class="calibre14"><span><span class="font3"><span class="calibre7">“Bunu yapan bir kişi.</span></span></span> <span class="font3"><span class="calibre7">Onun gibi insanların sayısı, Henry gibi olanlardan fazla değil.”</span></span></p>

        <p class="calibre14"><span class="font3"><span class="calibre7">“Sayılara boş ver patron. Köpeklerden hoşlanan üç-beş tane budala çıkabilir ama çoğu insan, toprağına ayak basan dört bacaklı birini hiç tereddüt etmeden tüfeğini kapıp öldürür. Korkuyorum Willy. Doğuya gitmeye de korkuyorum, batıya gitmeye de. Aslına bakarsan o kurşunlardan birine hedef olmaktansa burada, bu ıssız topraklarda açlıktan ölmeyi yeğlerim. Salt soluk alıyorsun diye vururlar seni, böyle bir nefretle karşı karşıyaysan denemenin ne yararı var?”</span></span></p>

        <p class="calibre14"><span class="font3"><span class="calibre7">“Tamam, eğer istediğin buysa, vazgeç öyleyse. Sanki umurumda. Her şeyin rast gideceğini anlatabilirim sana ama yalan söylemenin ne yaran var? Belki rast gider, belki gitmez. Ben kâhin değilim, işin gerçeği şu ki, bütün masallar mutlu sonla bitmez.”</span></span></p>

        <p class="calibre20"><span class="font3"><span class="calibre7">“Ben de sana bunu anlatmaya çalışıyordum.” “Biliyorum. Haksızsın demiyorum sana."</span></span></p>

        <p class="calibre14"><span class="font3"><span class="calibre7">O âna kadar tren tünelin içinden hızım değiştirmeden geçmiş, boş istasyonlarda durmamıştı. Şimdi, birdenbire Kemik Bey frenlerin gıcırdadığını, trenin yavaşlamaya başladığını duydu. “Neler oluyor?” diye sordu. “Neden hız kestik?”</span></span></p>

        <p class="calibre14"><span class="font3"><span class="calibre7">"Ben ineceğim,” dedi Willy.</span></span></p>

        <p class="calibre14"><span class="font3"><span class="calibre7">"Bu kadar çabuk mu?”</span></span></p>

        <p class="calibre14"><span class="font3"><span class="calibre7">Başını salladı Willy. “Şimdi gidiyorum," dedi, "ama inmeden önce sana unutmuş olabileceğin bir şeyi hatırlatmak istiyorum.” Ayağa kalkmış, kapıların açılmasını bekliyordu. <i class="calibre12">“Anne-san</i>'ı hatırlıyor musun, Kemik Bey?” “Elbette ki hatırlıyorum. Sen beni ne sanıyorsun?” “Onu da öldürmeye çalışmışlardı. Köpek gibi avlamaya çalışmışlardı onu, o da canını kurtarmak için delicesine koşmuştu, insanlar da köpek muamelesi görebilirler, dostum, bazen de gidecekleri bir yer olmadığı için ahırlarda ya da çayırlarda yatarlar. Kendine acımaya başlamadan önce yolunu kaybeden ilk köpeğin sen olmadığını hatırla."</span></span></p>

        <p class="calibre11"><span class="font3"><span class="calibre7">On altı saat sonra Kemik Bey, üzerinde düş gördüğü çayırın on mil kadar güneyindeydi; yeni gelişen, iki katlı evlerden oluşan bir mahallenin kenarındaki ağaçlık bir araziden çıkıyordu. Artık korkmuyordu. Karnı açtı belki, fazlasıyla da yorgundu ama son birkaç gündür onu pençesine alan dehşet duygusu hemen hemen silinmişti. Nedenini bilmese de Willy'nin ölümünden bu yana ilk kez uyandığında kendisini çok daha iyi hissetmişti. Willy'nin gerçekte kendisiyle birlikte <span class="calibre3">metroda</span> bulunmadığını biliyordu, kendisinin gerçekte konuşamadığını da; olanaksız ve inanılmaz şeylerle dolu düşünün arkasından Willy'nin hâlâ yanında olduğunu seziyordu, kendisiyle birlikte olamasa da sanki kendisini gözlüyordu Willy; kendisine bakan o gözler aslında kendi içinde olsalar da, genelde bakıldığında hiç önemi yoktu bunun, çünkü o gözler, kendini dünya yüzünde yalnız hissetmek ile yalnız hissetmemek arasındaki farkın ta kendisiydi. Kemik Bey düşlerin, görüntülerin ve başka ruhsal olayların inceliklerini inceleyecek yetenekte değildi ama kesinlikle bildiği bir şey varsa o da Willy’nin şimdi Timbuktu’da olduğuydu, kendisi de az önce Willy'yle birlikte olduğuna göre, belki de bunun anlamı, gördüğü düşün kendisini Timbuktu’ya götürmüş olduğuydu. Kendini birdenbire konuşur bulmasının açıklaması da buydu belki, hem de onca yıl boşuna çabaladıktan sonra. Timbuktu'ya bir kez gittiğine göre, oraya bir kez daha gidebileceğini düşünmek çok mu ileri gitmek olurdu, yani gözlerini kapayıp doğru düşe rastlarsa? Bunu bilmek olanaksızdı. Ama bu düşünce bile avutuyordu onu, tıpkı yaşadıkları gerçek olmuş olmasa da, asla gerçekleşemeyecek olsa da, bütün o zamanı eski dostuyla geçirmiş olmasının avutması gibi.</span></span></p>

        <p class="calibre16"><span class="font3"><span class="calibre7">Saat öğleden sonra üç olmuştu, çim biçme aletlerinin, sulama makinelerinin ve kuşların sesleri havayı doldurmuştu. Uzakta, güney tarafındaki görünmeyen bir şehirlerarası yolda, şehir dışı bir manzaranın ortasında arı kovanına benzeyen trafik ağır ağır kıpırdıyordu. Bir radyo açıldı, bir kadın sesi şarkı söylemeye başladı. Yakınlarda biri kahkaha attı. Küçük bir çocuğun gülüşüne benziyordu. Kemik Bey son yarım saattir yürüdüğü ormanın kıyısına gelmişti, burnunu dalların arasına sokunca gülenin gerçekten de küçük bir çocuk olduğunu gördü. Kendisinden üç-dört metre kadar ötede iki-üç yaşlarında kıtık saçlı bir oğlan çocuğu yere oturmuş, yolduğu çimenleri havaya fırlatıyordu. Çimenler başına düştükçe de kıkır kıkır gülüyor, ellerini çırpıyor ve müthiş bir numara yapmışçasına yerinde zıplıyordu. Oğlanın üç-dört metre ötesinde de elinde bebek tutan gözlüklü bir kız çocuğu dolaşıp duruyor, kucağındaki bebeği uyutmak istercesine ona ninni söylüyordu. Kızın yaşını kestirmek güçtü. Yedi ile dokuz arası olmalı, diye düşündü Kemik Bey, ama iri yapılı ve altı yaşında da olabilirdi, küçük yapılı ve on yaşında da, hatta hatta adamakıllı iri yapılı ve beş yaşında ya da iyice küçük yapılı ve on bir yaşında da. Kızın solunda, beyaz pantolon ve omuzlarını açıkta bırakan beyaz bir bluz giymiş olan bir kadın, sarı ve kırmızı çiçeklerin bulunduğu bir çiçek tarhının üzerine eğilmiş, elindeki malayla yabanotlarını ayıklıyordu. Sırtı Kemik Bey’e dönüktü, başındaki geniş kenarlı hasır şapka yüzünün görünmesini engelliyordu. Kemik Bey yalnızca onun sırtının eğimini, zarif kollarındaki çilleri, beyaz dizinin bir parçasını görebiliyordu, ama bu kadarcığı bile kadının genç olduğunu anlamasına yetmişti; yirmi yedi ya da yirmi sekiz yaşından fazla değildi herhalde, bu da onun o iki çocuğun annesi olduğu anlamına geliyordu. Pek fazla yaklaşmak istemeyen Kemik Bey olduğu yerde kaldı, ormanın kıyısında gizlendiği yerden karşısındakiler! <span class="calibre3">izledi</span>. Bu ailenin köpeklerden hoşlanıp hoşlanmadığını, kendisine sevgiyle mi yaklaşacaklarını, yoksa arazilerinden kovacaklarını mı kestirmesi mümkün değildi. Ama bir şeyden emindi Kemik Bey. Çok güzel bir çimenliğe gelmişti. Orada durmuş gözlerinin önünde açılan biçilmiş, bakımlı yeşil kadife gibi örtüye bakarken o çimenlerin üzerinde yuvarlanmanın ve oradan yükselen kokuları koklamanın ne kadar güzel bir şey olacağını tahmin etmenin hiç de güç olmadığının farkına vardı.</span></span></p>

        <p class="calibre11"><span class="font3"><span class="calibre7">Ne yapması gerektiği konusunda bir karara varamadan bu karar başkası tarafından verildi. Çocuk iki avuç dolusu çimeni daha havaya fırlattı ama bu kez çimenler doğrudan çocuğun başına düşemedi, tam o anda ortaya çıkan bir esinti onları ormana doğru savurdu. Çocuk, uçuşan çimen parçacıklarını görmek için başını çevirdi, gözleriyle otları tararken Kemik Bey onun yüzündeki soğuk, koyu dalgınlık ifadesinin, yerini gerçek bir şaşkınlığa bıraktığını gördü. Köpek fark edilmişti. Çocuk ayağa fırladı, Kemik Bey’e doğru koşmaya başladı, şişkin kâğıt beziyle yalpalaya y alpalaya yürürken mutluluk çığlıkları atıyordu, Kemik Bey işte tam o anda, bütün geleceği ansızın tehlikeye girmişken beklediği ânın gelmiş olduğunu anladı. Ormanın içine geri çekilmemekle kalmadı, kaçmamakla kalmadı, en serinkanlı, en kararlı tavrıyla, çimene adım atarak çocuğun kendisini kucaklamasına izin verdi. “Köpecik!” diye bağırdı küçük adam, köpeği sımsıkı sıkarken. “Tatlı köpecik. Kocaman şeker köpecik."</span></span></p>

        <p class="calibre11"><span class="font3"><span class="calibre7">Arkasından da kız geldi, kucağında bebeğiyle koşarken geride duran kadına sesleniyordu: “Bak anne," diyordu, “bak Kaplan ne buldu!” Çocuk kendisini kucaklayıp dururken Kemik Bey birden korkuyla ürperdi. Kızın sözünü ettiği bu kaplan da neredeydi acaba - ve insanların yaşadığı yerde bir kaplan nasıl dolaşabilirdi? Bir seferinde Willy onu bir hayvanat bahçesine götürmüştü, bu yüzden o kocaman çizgili cangıl kedilerinin neye benzediğini biliyordu Kemik Bey. Aslandan bile büyüktüler onlar, o keskin dişli bebeklerden birine rastladın mı oracıkta öteki dünyayı boylardın. Bir kaplan seni on saniyede parçalayıverirdi, beğenmeyip bir kenara bıraktığı parçalarını da akbabalar ile solucanlar hallederdi.</span></span></p>

        <p class="calibre10"><span class="font3"><span class="calibre7">Ama yine de kaçmadı Kemik Bey. Yeni edindiği arkadaşının kendisine sarılmasına izin verdi, o küçük çocuğun şaşırtıcı gücüne acı çekerek katlandı ve kulaklarının kendisine bir oyun oynamış olmasına, kızın sözlerini yanlış duymuş olmasına dua etti. Çocuğun iyice ağırlaşmış alt bezi <span class="calibre3">çişle</span> doluydu, o keskin amonyak kokusuna karışan havuç, muz ve süt kokusunu algılayabiliyordu Kemik Bey. Sonra kız gelip yanına diz çöktü, iri mavi gözlerini Kemik Bey’in yüzüne dikti ve muamma bir anda aydınlandı. “Kaplan,” dedi çocuğa, “bırak şu hayvanı. Boğacaksın.”</span></span></p>

        <p class="calibre10"><span class="font3"><span class="calibre7">“O benim arkadaşım,” dedi Kaplan, köpeği daha da sıkarken; vahşi bir hayvanın midesine gitmeyeceğini keşfeden Kemik Bey bu duruma minnettar olsa da boğazındaki baskı yüzünden eğilip bükülmek zorunda kaldı. Bu çocuk gerçek bir kaplan olmayabilirdi ama bu onun tehlikesiz olduğu anlamına gelmiyordu. Hatta Kemik Bey' den bile daha fazla hayvandı.</span></span></p>

        <p class="calibre10"><span class="font3"><span class="calibre7">Bereket tam o sırada kadın geldi, çocuğun kolunu tuttu ve Kemik Bey’e daha fazla zarar vermeden onu çekip aldı. “Dikkatli ol Kaplan,” dedi, “onun zararlı mı zararsız mı olduğunu bilmiyoruz.”</span></span></p>

        <p class="calibre10"><span class="font3"><span class="calibre7">“Zararsız o,” dedi kız, Kemik Bey’in başını tatlı tatlı okşarken. "Gözlerine bak anlarsın. Çok iyi bir köpek o anne. Hatta gördüğüm en tatlı köpek diyebilirim.”</span></span></p>

        <p class="calibre31"><span class="font3"><span class="calibre7">Kızın bu olağanüstü sözleri Kemik Bey’i hayrete düşürmüştü, ne kadar oyunbaz olduğunu, kin tutmadığını göstermek amacıyla Kaplan’ın yüzünü şapırtılı şupurtulu yalamaya başladı. Küçük oğlan kahkahalara boğuldu, sonunda Kemik Bey'in hızla hareket eden dili dengesini yitirmesine neden olsa da o deli dolu Kaplan bunun başına gelen en gülünç şey olduğunu düşündü, ıslak kıçının üstüne yere güm diye otururken bile köpeğin öpücük <span class="calibre3">salvosunun</span> altında gülmeyi sürdürüyordu.</span></span></p>

        <p class="calibre31"><span class="font3"><span class="calibre7">“Eh, hiç değilse dost bir köpek bu,” dedi kızın annesi, önemli bir şey itiraf edercesine. “Ama şunun haline bak. Hayatımda hiç bunun kadar pis, leş gibi, perişan bir yaratık görmedim.”</span></span></p>

        <p class="calibre33"><span class="font3"><span class="calibre7">“Biraz su ve sabunla düzelmeyecek bir yanı yok,” dedi kız. “Bir baksana anne, yalnız tatlı değil, akıllı da.” Kadın güldü. "Bunu nasıl bilebilirsin <span class="calibre3">Alice</span>? Kardeşinin yüzünü yalamaktan başka bir şey yapmadı."</span></span></p>

        <p class="calibre33"><span class="font3"><span class="calibre7">Kız, Kemik Bey’in önünde yere çöküp çenesini avuçlarına aldı. '‘Hadi bize ne kadar akıllı olduğunu göster oğlum,” dedi. “Hadi bir numara yap, tamam mı? Yani yerde yuvarlan ya da arka ayaklarının üstünde dur, filan. Haklı olduğumu kanıtla anneme.”</span></span></p>

        <p class="calibre31"><span class="font3"><span class="calibre7">Kemik Bey gibi cesur bir köpeğin yapmayacağı şeyler değildi bunlar, o da neler yapabileceğini göstermeye başladı hemen. Önce çimenlerin üstünde yuvarlandı -hem bir kez de değil, tam üç kez- sonra sırtını geri attı, ön patilerini yüzüne doğru kaldırdı ve arka ayakları üstünde yükseldi. Bu son numarayı denemeyeli yıllar olmuştu, ancak eklem yerleri acısa da ve istemeyerek sendelese de üç-dört saniye kadar o konumda kalmayı başardı.</span></span></p>

        <p class="calibre31"><span class="font3"><span class="calibre7">“Gördün mü anne? Ne demiştim ben?” dedi <span class="calibre3">Alice</span>. “Gördüğüm en akıllı köpek bu.”</span></span></p>

        <p class="calibre31"><span class="font3"><span class="calibre7">Kadın yere, Kemik Bey'in yanına çömeldi, köpeğin gözlerinin içine baktı; kadının hâlâ gözünde güneş gözlüğü, başında da hasır şapka olmasına karşın, Kemik Bey onun çok güzel olduğunu görebiliyordu, sarı saçları kıvrım kıvrım ensesinden aşağı uzanıyordu, dolgun dudakları vardı. Kadın o Güneylilere özgü biçimde, sözcükleri yaya yaya, ağır ağır konuştukça Kemik Bey’in içinden bir ürperti geçti; üstelik sağ elini uzatıp köpeğin başını okşayınca Kemik Bey yüreğinin eridiğini hissetti.</span></span></p>

        <p class="calibre10"><span class="font3"><span class="calibre7">“Seninle konuştuğumuzu anlıyorsun, değil mi yavrum?” dedi kadın. “Sen çok özel bir köpeksin, öyle değil mi? Yorgunsun, bitkin düşmüşsün, karnın da aç üstelik. Doğru bildim, değil mi arkadaş? Kaybolmuşsun, yapayalnızsın, her tarafın sızlıyor."</span></span></p>

        <p class="calibre10"><span class="font3"><span class="calibre7">Acaba Kemik Bey’in o öğle sonrası olduğu kadar şanslı olan bir başka köpek var mıdır? Başka söze gerek kalmadan, onları kendine acındırmak ya da ne kadar iyi bir köpek olduğuna inandırmak için en ufak bir çaba göstermesine gerek kalmadan o yorgun köpek avludan alındı, ailenin kutsal yuvasına götürüldü. <span class="calibre3">İşte orada, bembeyaz bir mutfakta, prıl prıl boyanmış dolapların ve ışıldayan metal kap kaçağın arasında, dünyada var olacağını aklına bile getirmediği bir bolluk içinde Kemik Bey yemeğini yedi, rozbif parçalarını, bir çanak dolusu makarna ve peyniri, iki kutu ton balığını ve üç kutu da çiğ köpek mamasını gövdeye indirdi, ayrıca yemek arasında tam iki buçuk kâse de suyu yalayıp yuttu.</span> Aslında kendini tutmak, onlara ne kadar tokgözlü bir köpek olduğunu, kendisine bakanlara sorun olmayacağını göstermek istemişti, ancak yemekler önüne konduğu anda açlığı baskın geldi, böylece kendi kendine vermiş olduğu söz aklından çıkıp gitti.</span></span></p>

        <p class="calibre10"><span class="font3"><span class="calibre7">Ne var ki onun bu davranışı, ev sahiplerini hiç de rahatsız etmişe benzemiyordu. İyi yürekli insanlardı onlar, aç köpeği gözünden tanırlardı, Kemik Bey açlıktan öldüğüne göre açlığını giderinceye kadar ona yardımcı olurlardı. Kemik Bey mutluluktan sarhoş bir durumda yedi yemeğini, ağzına attığı ve boğazından aşağı inen yemek dışında gözü hiçbir şey görmedi. Sonunda yemeği bitip de ötekiler ne yapıyor, diye başını kaldırıp baktığında kadının gözlüğüyle şapkasını çıkarmış olduğunu gördü. Kadın yemek kaplarını yerden almak üzere köpeğin yanına eğildiğinde Kemik Bey kadının çelik mavisi gözleriyle karşılaştı ve onun gerçek bir güzel olduğunu anladı; bir odaya girer girmez erkeklerin soluğunu kesen türden bir kadındı.</span></span></p>

        <p class="calibre10"><span class="font3"><span class="calibre7">“Evet, güzel köpek,” dedi kadın eliyle Kemik Bey’in başını okşarken, “şimdi nasılız bakalım?”</span></span></p>

        <p class="calibre10"><span class="font3"><span class="calibre7">Kemik Bey minnetini göstermek için hafifçe geğirdi, sonra kadının elini yalamaya başladı. O zamana kadar köpek tarafından unutulmuş olan Kaplan birden köpeğe doğru koştu. Köpeğin geğirmesi çok hoşuna gitmiş ve dikkatini çekmişti; köpeğin yüzüne dogru eğilen çocuk geğirir gibi yaptı, yapınca da iyice keyiflendi. Yeni bir saçmalığa meydan vermemek için ve iş çığırından çıkmadan annesi çocuğu kaptığı gibi kaldırdı. Mutfak tezgâhına dayanmış, keskin, dikkatli gözleriyle köpeği inceleyen Alice’e döndü. “Söylesene ne yapacağız biz bunu, bebeğim?" dedi.</span></span></p>

        <p class="calibre10"><span class="font3"><span class="calibre7">“Bence bizde kalsın,” dedi <span class="calibre3">Alice</span>.</span></span></p>

        <p class="calibre10"><span class="font3"><span class="calibre7">“Bunu yapamayız. Herhalde sahibi vardır. Eğer alıkoyarsak çalmış gibi oluruz.”</span></span></p>

        <p class="calibre10"><span><span class="font3"><span class="calibre7">“Bence bu köpek sahipsiz. Şuna bir baksana.</span></span></span> <span class="font3"><span class="calibre7">Sanki binlerce kilometre yol yürümüş gibi. Eğer yanımıza almazsak ölür. Böyle bir şeyi vicdanın kaldırır mı anne?” Bu kız işini biliyordu, hem de nasıl. <span class="calibre3">Neyi ne zaman söyleyeceğini biliyordu; Kemik Bey orada durmuş kızın annesiyle konuşmasına kulak verirken acaba diyordu içinden, Willy bazı çocukların ne kadar güçlü olabileceğini değerlendirememiş miydi. Alice</span> bu evin reisi olmayabilirdi, kararları da o vermiyor olabilirdi ama taşı gediğine koyuyordu, böylece de konuştuğu kişiyi etkiliyor, olayı istediği yöne götürebiliyordu.</span></span></p>

        <p class="calibre10"><span class="font3"><span class="calibre7">“Boyunluğuna bir baksana, tatlım,” dedi annesi. “Belki de içinde bir ad ya da bir adres vardır.”</span></span></p>

        <p class="calibre10"><span class="font3"><span class="calibre7">Kemik Bey, tasmasında böyle bir şey bulunmadığını biliyordu, çünkü Willy öyle kayıt kuyutla, ruhsatlarla ya da süslü püslü metal isimliklerle filan uğraşacak biri değildi. <span class="calibre3">Alice</span> köpeğin yanına diz çöktü, boyunluğunu döndürmeye başladı, köpeğin adını ya da sahibini belirtecek bir işaret arıyordu; kızın araştırmasının nasıl bir sonuç vereceğini adı gibi bilen Kemik Bey bu fırsattan yararlandı ve kızın sağ kulağının arkasını okşayan sıcak soluğunun tadını çıkardı.</span></span></p>

        <p class="calibre10"><span class="font3"><span class="calibre7">“Yok, anneciğim,” dedi kız sonunda, “eski püskü bir boyunluk bu yalnızca.”</span></span></p>

        <p class="calibre10"><span class="font3"><span class="calibre7">Kadını tanıdığından bu yana geçen kısacık zaman içinde Kemik Bey onun ilk olarak duraksadığını gördü, gözlerine bir kararsızlık ve hüzün oturmuştu. “Bence sakıncası yok, <span class="calibre3">Alice</span>," dedi sonunda. “Ama babanla konuşuncaya kadar olur diyemiyorum bu işe. Sürprizlerden hiç hoşlanmadığını bilirsin. Akşam eve gelinceye kadar bekleyelim, sonra hep birlikte karar verelim. Olur mu?” “Olur,” dedi <span class="calibre3">Alice</span>, nedense annesinin bu ortada kalan yanıtı onun hevesini kırmıştı. “Ama babam hayır dese bile üçe karşı bir olur. Haksızlık yapamaz. Onu sokağa salamayız, anneciğim. Babamın evet diyeceğini bilsem, dizlerimin üstüne çöker, akşama kadar Tanrı ya dua ederim."</span></span></p>

        <p class="calibre10"><span class="font3"><span class="calibre7">“Böyle yapmana gerek yok,” dedi kadın. “Bir yardımın dokunsun istiyorsan, şu kapıyı aç da köpek dışarı çıkıp <span class="calibre3">çişini</span> yapsın. <span class="calibre3">Sonra da bakalım biraz elini yüzünü temizleyebilecek miyiz.</span> İşimizi ancak böyle biraz kolaylaştırabiliriz. İlk bırakacağı izlenim iyi olmalı.”</span></span></p>

        <p class="calibre10"><span class="font3"><span class="calibre7">Kapı açılır açılmaz dışarı fırladı Kemik Bey. <span class="calibre3">Tam üç gün boyunca oradan buradan topladığı pek az kırıntıyı ve artıkları yedikten, bulabildiği ne olduğu belirsiz yiyecekleri tattıktan sonra az önce yalayıp yuttuğu zengin yemek midesine yumruk gibi inmişti, bu saldırıyı karşılamak için öğütücü mide salgıları yeniden harekete geçmiş, iki hatta üç misli çalışmak zorunda kalmıştı; mutfağın zeminini berbat etmesi an meselesiydi, o zaman da bir daha dönmemek üzere sürgüne gönderilirdi.</span> Kemik Bey doğruca bir öbek çalının arkasına gitti, ötekilerin göremeyeceği bir yer bulmak istiyordu ama <span class="calibre3">Alice</span> peşini bırakmadı; ne kadar utansa ve sıkılsa da, içinden patlarcasına fışkırıp yanı başındaki otların üzerine boşalan o tuzlu sıvıya kızın tanık olmasını engelleyemedi. Bu olay sırasında <span class="calibre3">Alice</span> tiksintiyle soluğunu tuttu, Kemik Bey de kızı rahatsız ettiği için kendini öyle aşağılık hissetti ki, bir-iki dakika boyunca yer yarılsa da içine girsem, diye düşündü. Ama <span class="calibre3">Alice</span> bildiğimiz kızlardan değildi, Kemik Bey bunu artık anlamış olsa da onun az sonra söyleyeceği şeye hiç hazırlıklı değildi. “Zavallı köpek,” dedi kız, sevecen, merhametli bir sesle, “çok hastasın, değil mi?” Bütün söylediği buydu, kısacık bir cümle ama Kemik Bey Alice'in ağzından bu sözleri duyunca, dünya yüzünde tek güvenilir iki ayaklının Willy G. Christmas olmadığını fark etti. Başkalarının da olduğunu anlamıştı, bunlardan bazıları da oldukça gençti.</span></span></p>

        <p class="calibre11"><span class="font3"><span class="calibre7">Öğle sonrasının kalanı bir zevk bulutu halinde geçti. Bahçedeki hortumla köpeği yıkadılar, derisini ovalayıp sabun köpüğü içinde bıraktılar, yeni dostlarının üç çift eli sırtını, göğsünü ve başını temizlerken ister istemez o günün nasıl başlamış olduğunu düşündü Kemik Bey ve bu şekilde sona ermesinin ne de tuhaf ve gizem dolu olduğunu. Sonra onu kuruladılar, silkinip kuruduktan, avlunun içinde birkaç dakika koştuktan ve o eve ait arazinin içindeki çeşitli çalıların ve bitkilerin üstüne <span class="calibre3">işedikten</span> sonra kadın yanına oturdu ve üstünde kene var mı yok mu, diye araştırdı. Bunu yaparken Alice’e bunu küçücük bir kızken Güney Carolina’da babasından öğrendiğini ve tek kesin yöntemin tırnak uçlarını kullanmak ve o yaratıkların başlarını ezmek olduğunu anlattı. Onları yakalayınca bir fiske vurup bir kenara atmak ya da ayaklarının altında ezmek yetmiyordu, yakılmalıydılar. Alice’in kibritle oynamasını istemiyordu ama acaba kız mutfağa gidip ocağın sağındaki en üst çekmecede duran bir kutu kibriti alıp getirebilir miydi? <span class="calibre3">Alice</span> kendisine söyleneni yaptı; bunu izleyen birkaç dakika boyunca Alice ile annesi birlikte Kemik Bey’in tüylerini taradılar, kan emip şişmiş bir öbek kene yakaladılar ve suçluları, tutuşturdukları kibritlerin fosforlu, parlak ateşinde yaktılar. Buna nasıl minnettar olunmazdı ki? Bu musibet kaşınmalardan, yaralardan kurtulunduğu için nasıl sevinilmezdi ki? Kendisi için yapılanlar Kemik Bey'i o kadar rahatlatmıştı ki, Alice’in sözlerine itiraz etmeyi düşünmedi bile. Kızın maksatlı olarak hakaret etmediğini biliyordu ama yine de incinmişti.</span></span></p>

        <p class="calibre10"><span class="font3"><span class="calibre7">"Fazla umuda kapılmanı istemiyorum,” diyordu kadın kızına, "ama baban eve gelmeden bu köpeğe bir ad vermek pek de kötü bir fikir değil galiba. Aileden biriymiş gibi olur, bu da elimize psikolojik bir koz verir. Ne demek istediğimi anlıyor musun tatlım?”</span></span></p>

        <p class="calibre10"><span class="font3"><span class="calibre7">"Ben adını biliyorum bile,” dedi <span class="calibre3">Alice</span>. “Onu görür görmez bildim adını.” Kız düşüncelerini toparlamak için bir an durdu. "Ben küçükken bana okuduğun kitabı anımsıyor musun? Hani şu resimli kırmızı kitap, içinde hayvan öyküleri vardı? Orada bir köpek vardı, tıpkı buna benziyordu. Yanan bir binadan bir bebeği kurtarmıştı ve ona kadar saymayı biliyordu. Anımsadın mı anne? Ben o köpeği çok severdim. Kaplan ın az önce çalılıkların yanında bunu kucakladığını görünce sanki düşlerim gerçekleşmiş gibi oldu.”</span></span></p>

        <p class="calibre15"><span class="font3"><span class="calibre7">“Neydi adı o köpeğin?”</span></span></p>

        <p class="calibre15"><span class="font3"><span class="calibre7">“Parlak. Adı Parlak’tı.”</span></span></p>

        <p class="calibre15"><span class="font3"><span class="calibre7">“Tamam öyleyse. Bunun adı da Parlak olsun.”</span></span></p>

        <p class="calibre15"><span class="font3"><span class="calibre7">Kadının bu saçma seçimi onaylaması Kemik Bey’in içine işledi. Cal adına alışmaya çalışması zaten yeterince zor olmuştu ama bu seferki biraz fazla ileri gitmekti. Bebekler için hazırlanmış bir resimli kitabın esinlendirdiği bu yapmacıklı, çocukça, cicili bicili takma adı yüklenmek çok acı geliyordu; bir bu kadar daha yaşasa bile kendisi gibi hüzne meyilli bir köpeğin böyle bir ada asla alışamayacağını, ömrünün geri kalan günlerinde ne zaman bu adı duysa olduğu yerde büzüleceğini biliyordu.</span></span></p>

        <p class="calibre15"><span class="font3"><span class="calibre7">Ancak Kemik Bey’in suratını asmasına fırsat kalmadan, bahçenin bir başka yerinde bir sorun daha çıktı. Son on dakikadır, <span class="calibre3">Alice</span> ile annesi Kemik Bey’in tüylerinin arasındaki parazitleri ayıklarken Kemik Bey de çimenlerin üzerinde topla oynayarak eğlenen Kaplan’ı seyrediyordu. Top ne zaman uzaklaşsa çocuk yıldırım gibi peşinden koşuyor, cüssesinin iki katı bir topun peşinden deli gibi koşan futbolculara benziyordu. Çocuk yorulmak nedir bilmiyordu ama bu ayağı takılıp parmağı bir yere çarpmayacak demek değildi; kaçınılmaz kaza sonunda başına geldiğinde öyle bir çığlık kopardı ki, sanki gökyüzü başlarına çöktü ya da dünyaları karardı. Kadın, çocuğun yardımına koşmak için özenle yürüttüğü işini bıraktı ve çocuğu yerden alıp kucağında eve doğru götürürken <span class="calibre3">Alice</span> Kemik Bey’e dönüp, “İşte Kaplan böyledir,” dedi. “Ya durmadan güler ya da ağlar, bunlardan birisini yapmadığı zamansa tuhaf bir şeyler olacağına emin olabilirsin. Sen de alışırsın buna Parlak. Yalnızca iki buçuk yaşında; bu kadar küçük bir çocuktan daha fazlasını bekleyemezsin. Onun asıl adı Terry ama biz Kaplan diyoruz, çünkü gerçekten kavgacının tekidir. Benim adım da <span class="calibre3">Alice</span>. <span class="calibre3">Alice</span> Elizabeth Jones. Sekiz yaşımı bitireli dokuz ay oldu<sub class="calibre34">;</sub> dördüncü sınıfa başladım. Doğduğumda kalbimde delikler varmış, küçükken, hatta Kaplan'dan bile daha küçükken birkaç kez az daha ölüyormuşum. Bunların hiçbirini anımsamıyorum ama annem diyor ki, içimde bir melek barındığı için ölmemişim, bu melek beni sonsuza dek koruyacakmış. Annemin adı da Polly Jones. Genç kızken soyadı Danforth’muş. Ama babamla evlenince Jones olmuş. Babamın adı Richard Jones ama herkes ona Dick der. Çoğu kimse benim annemden çok babama benzediğimi söyler. Babam havayollarında pilottur. California’ya, Texas’a, New York'a filan uçar, çeşit çeşit yerlere uçar. Bir keresinde, Kaplan doğmadan önce annemle ben de onunla birlikte Chicago’ya uçtuk. Şimdi bu büyük evde yaşıyoruz. Buraya taşınalı birkaç ay oldu, bu yüzden tam zamanında geldin Parlak. Çok yerimiz var, iyice de yerleştik, babam senin kalmana izin verirse burada hiçbir eksiğimiz kalmaz.”</span></span></p>

        <p class="calibre14"><span><span class="font3"><span class="calibre7">Alice</span></span></span> <span class="font3"><span class="calibre7">onu alıştırmaya çalışıyordu ama Alice’in ailesini tanıştırmak için giriştiği o deli dolu konuşma, Kemik Bey'in paniğe kapılmasına, midesinin kasılmasına yetti. Bütün geleceği, henüz görmediği bir insanın ellerindeydi, bu insan hakkında o âna kadar yapılan yorumları dinledikten sonra onun vereceği kararın köpeğin lehine olmayacağı açıktı. Bu korkunun sonucunda Kemik Bey yeniden çalıların yolunu tuttu ve bir saat içinde ikinci kez bağırsakları ona ihanet etti. Engel olamadan dışkısı yere fışkırırken, köpekler tanrısına zavallı, hasta bedenine göz kulak olması için dualar etti. Vaat edilen topraklara varmıştı, yeşil çimenlerle, tatlı kadınlarla ve bol yiyecekle dolu bir dünyaya girmişti, ama eğer buradan dışarı atılacaksa tek arzusu, ıstırabının dayanabileceğinden fazla uzatılmamasıydı.</span></span></p>

        <p class="calibre14"><span class="font3"><span class="calibre7">Dick’in Volvo’su bahçeye girdiğinde Polly çocuklara çoktan akşam yemeklerini -hamburger, fırında patates,</span></span> <span class="calibre7"><span class="font"><span class="calibre13">donmuş bezelye ki, bunların bir bölümü Kemik Bey’in de ağzını bulmuştu- vermişti; sonra dördü birden bahçeye çıkmışlar, akşamüstü saatleri yerini akşama bırakırken ve gökyüzü, karanlığın ilk adımlarıyla beneklenirken bahçeyi sulamaya başlamışlardı. Kemik Bey, Polly’nin Alice'e New Orleans’dan gelen uçağın dört kırk beşte ineceğini, uçak gecikmemişse ve trafik yoğun değilse babalarının saat yedide evde olacağını söylediğini duymuştu. Birkaç dakika farkla evde oldu da Dick Jones. Gideli üç gün olmuştu, çocuklar arabasının sesini duyar duymaz ikisi birden çığlık çığlığa bahçeden dışarı koştular, evin köşesini dönüp gözden kayboldular. Polly arkalarından gitmedi. Hiç istifini bozmadan çiçekleriyle bitkileri </span></span></span> <span class="font3"><span class="calibre7">sulamaya devam etti, Kemik Bey de kadının yanında kaldı, onu gözünün önünden ayırmak istemiyordu. Artık hiç umudunun kalmadığını biliyordu; az sonra olacaklardan onu kurtaracak birisi varsa o da bu kadındı.</span></span></p>

        <p class="calibre31"><span class="font3"><span class="calibre7">Birkaç dakika sonra evin beyi kucağında Kaplan, öbür kolundan çekiştiren Alice’le birlikte bahçeye girdi, üzerinde pilot üniforması olduğu için (lacivert pantolon, apoletli ve armalı açık mavi gömlek) Kemik Bey onu polis sandı. Hiç düşünmeden kurmuştu bu bağlantıyı ve bütün yaşamı boyunca polis korkusuyla dolu olduğu için Dick yaklaşırken elinde olmadan olduğu yerde büzüldü; oysa adamın güldüğünü ve çocuklarıyla yeniden bir arada olmaktan gerçekten mutlu olduğunu kendi gözleriyle görüyordu. Kemik Bey, bu kuşkular ve çelişkili izlenimler karmaşasını çözemeden birden kendini olayların akışının içinde buluverdi, o andan sonra da her şey sanki bir anda <span class="calibre3">olup bitti</span>. Daha babası arabadan dışarı adımını atar atmaz <span class="calibre3">Alice</span> ona köpekten söz etmeye başlamıştı; adam bahçeye girip karısını selamlarken bile (âdet yerini bulsun, diye yanağa kondurulan bir öpücük) kız hâlâ köpeği anlatıyordu; Alice babasının başının etini yedikçe, buldukları harika yaratığı ballandıra ballandıra anlattıkça küçük oğlan iyice coştu. Parlak, diye avazı çıktığı kadar bağırarak babasının kucağından aşağı kaydı, Kemik Bey’in yanına koşup kollarını hayvanın boynuna doladı. Küçük kardeşinden aşağı kalmak istemeyen <span class="calibre3">Alice</span> de köpeğin yanına gelip oyuna katıldı, abartılı bir sevgi gösterisine girişerek köpeği durmadan kucakladı, öpücüklere boğdu; o iki çocuk kendisini böylesine hırpalarken, elleri, göğüsleri ve yüzleriyle onun kulaklarını kaparlarken Kemik Bey, büyüklerin konuşmalarının dörtte üçünü kaçırdı. Açık seçik duyduğu tek şey, Dick’in başlangıçta söylediği, “Demek ünlü köpek bu, öyle mi? Pek de zavallı bir köpeğe benziyor,” oldu.</span></span></p>

        <p class="calibre14"><span class="font3"><span class="calibre7">Ondan sonra da başka bir şey duyamadı. Polly’nin suyu kesmek için bahçe hortumunun tıpasını döndürdüğünü gördü, kadın sonra da Dick’e bir şey söyledi. Söylediği pek duyulmadı ama Kemik Bey'in kulağına gelebilen üç-beş sözcükten, bölük pörçük cümlelerden anlayabildiği kadarıyla kadın konuyu savunuyordu: “Bugün öğleden sonra bahçeye girmiş...” “akıllı”, “çocuklar diyorlar ki...” Sonra da, Dick ona bir şey söyledikten sonra, “Hiçbir fikrim yok. Belki de sirkten kaçmıştır.” İşler yolunda gibiydi ama Kemik Bey birazcık bir şeyler daha duymak amacıyla sol kulağını Kaplan’ın elinden kurtarmıştı ki, Polly hortumu yere attı ve Dick’le birlikte eve doğru yürümeye başladı. Arka kapıya birkaç adım kala durdular ve konuşmalarına orada devam ettiler. Kemik Bey çok önemli kararlar alındığına emindi ama o ikisinin dudakları kıpırdasa da Kemik Bey hiçbir şey du-yamıyordu.</span></span></p>

        <p class="calibre14"><span class="font3"><span class="calibre7">Ancak Dick’in kendisine baktığını görebiliyordu, Polly’yle konuşmaya devam ederken arada bir elini şöyle bir kaldırıp kendisini işaret ettiğini de; Kaplan ile <span class="calibre3">Alice</span>' in boğuk sesle giriştikleri o sevgi gösterilerinden bunalmış olan Kemik Bey, acaba önce davranıp bir şeyler yapsam mı, diye düşünmeye başlamıştı. Geleceği söz konusuyken öylece durmaktansa rüzgârı kendi tarafına estirecek bir köpekçe pervasızlıkla, güzelce bir köpek numarasıyla neden Dick’i etkilemeye çalışmasındı ki? Gerçi yorgunluktan ölüyordu Kemik Bey, karnı hâlâ ağrıyor ve bacakları güçsüzlüğünü koruyordu ama bütün bunlar onun <span class="calibre3">Alice</span> ile Kaplan’ın elinden kurtulup avlunun öbür ucuna koşmasını engelleyemedi. Şaşkınlıkla birer çığlık atan <span class="calibre3">Alice</span> ile kardeşi peşinden koştular, tam yakalayacaklardı ki, yeniden kurtuldu ellerinden ve gerisin geriye koştu. Bir kez daha köpeğin arkasından koştular çocuklar ve o da bir kez daha kendisine yetişmelerini bekleyip yeniden sıçrayıp kaçtı. Yüzyıllardır böylesine koşmamıştı; kendisini fazla zorladığını ve bu çabalamasının bedelini eninde sonunda ödeyeceğini bilmesine karşın işine ara vermedi; böylesine soylu bir neden için kendisine eziyet etmekten gurur duyuyordu adeta. Çimenlerin üzerinde üç-dört kez böyle ileri geri koştuktan sonra avlunun ortasında durdu ve çocuklarla koş yakala -köpeklerin dünyasındaki ebeleme oyunu- oynamaya başladı; neredeyse soluksuz kalmasına karşın çocuklar pes edip yere düşünceye kadar oyundan vazgeçmedi.</span></span></p>

        <p class="calibre14"><span class="font3"><span class="calibre7">Bu arada güneş batmaya yüz tutmuştu. Pembemsi bulutlar gökyüzünü yol yol çizmiş, hava serinlemişti. Hoplayıp zıplama bittiğine göre Polly ile Dick artık kararlarını açıklayabilirlerdi. Kemik Bey yanında iki çocukla soluk soluğa çimenlerin üzerinde yatarken büyüklerin evden ayrılıp avluya doğru yürüdüklerini gördü; kendisinin az önceki taşkınlığının, sonucu etkileyip etkilemediğini anlayamasa da Polly'nin dudaklarının kıyısındaki küçük, keyifli gülümseme onu yüreklendirdi. “Babanız, Parlak’ın burada kalabileceğini söylüyor," dedi kadın; <span class="calibre3">Alice</span> yattığı yerden fırlayıp babasına sarılırken ve Polly eğilip</span></span> <span class="calibre7"><span class="font"><span class="calibre13">yarı uyuyan Kaplan’ı kollarına alırken Kemik Bey’in yaşamında yeni bir sayfa açıldı.</span></span></span></p>

        <p class="calibre19"><span class="font3"><span class="calibre7">Bu duruma kadeh kaldırmadan önce Dick birkaç noktanın üzerinde durdu, işin cilasıydı bu yani. Herkesin mutlu olmasını istemiyor değildi ama köpeği bir “deneme süresinden geçirecekleri bilinmeliydi; bazı koşullar yerine getirilmezse -sözünün burasında Alice’e sertçe, uzun uzun baktı- anlaşma sona ererdi. Birincisi: Köpek asla eve girmeyecekti. İkincisi: Veterinere götürülüp tam bir kontrolden geçirilecekti. Sağlığı yerinde değilse evde kalamazdı. Üçüncüsü: İlk fırsatta profesyonel bir bakımcıdan randevu alınacaktı. Köpeğin iyi bir tıraşa, şampuanlanmaya ve maniküre ihtiyacı vardı, ayrıca kene, bit ya da pire var mı, diye de iyice bir incelenecekti. Dördüncüsü: Tasma takılacaktı. Beşincisi: Yemeğini vermek ve su kabını temizlemek Alice’in görevi olacaktı; bu iş için harçlığına zam yapılmayacaktı. Kemik Bey tasmanın ne anlama geldiğini bilmiyordu ama öteki söylenenleri anlamıştı, toptan bakıldığında pek de fena değildi bu koşullar, bir tek birinci kural, yani eve girilmeyeceği kuralı <span class="calibre3">pek iyi</span> değildi. <span class="calibre3">Çünkü,</span> eve girilmesine izin verilmeyen bir köpeğin nasıl olup da ailenin bir parçası olabileceğini bir türlü aklı almıyordu. <span class="calibre3">Alice</span> de aynı şeyleri düşünüyor olmalıydı ki, babası listedeki son maddeye geldiğinde bir soruyla araya girdi. “Kışın ne olacak peki?” dedi. “Onu dışarıda, soğukta bırakacak değiliz, öyle değil mi babacım?”</span></span></p>

        <p class="calibre19"><span class="font3"><span class="calibre7">“Elbette bırakmayız,” dedi babası. “Garaja sokarız onu, orada da üşürse bodruma koyarız. Mobilyaların üzerinde tüylerini görmek istemiyorum, hepsi bu. Ama dışarıda onu rahat ettiririz, merak etme. Birinci sınıf bir köpek evi yaptırırım ona; şuradaki iki ağacın arasına bir tel gererek koşup oynayacağı bir yer de hazırlarım. Rahatça hareket edebileceği yeri olur, bir kere alışırsa mutlu olmaması için neden kalmaz. Ona acımana gerek yok <span class="calibre3">Alice</span>. O bir insan değil, bir köpek, köpekler de soru sormazlar. Ne verilirse onunla yetinirler” Son sözünü söyledikten sonra Dick elini Kemik Bey’in başının üstüne koydu ve sertçe, erkekçe sıktı; sanki kaba bir efendi olmadığını kanıtlamak istiyordu. “Haksız mıyım, maskara?” dedi. “Yakınmayacaksın, değil mi? Buraya gelmekle ne kadar şanslı olduğunun farkındasındır herhalde, bu işi bozmak işine gelmez.”</span></span></p>

        <p class="calibre35"><span><span class="font3"><span class="calibre7">Azimli biriydi şu Dick, ertesi gün pazar olsa da -yani hem bakımcı hem de veteriner çalışmıyordu- erkenden kalktı, Polly’nin arabasıyla kereste deposuna gitti, sonra da bütün bir sabahı ve öğle sonrasını prefabrike bir köpek evi (delüks modeldi ev, kurma kılavuzu da içindeydi) kurmakla ve arka avluda oyun alanı hazırlamakla geçirdi.</span></span></span> <span class="font3"><span class="calibre7">Belli ki karısı ve çocuklarıyla havadan sudan konuşmaktansa merdivenleri oraya buraya sürüklemekten ve tahtalara çivi çakmaktan mutlu olan türdendi. Dick eylem adamıydı, tembelliğe karşı verilen savaşın bir eriydi; Kemik Bey onu haki rengi şortu içinde, alnı terden pırıl pırıl çalışırken seyrettiğinde bu çalışmanın iyiye işaret olduğunu düşünmeden edemedi. Bu çalışmanın anlamı, bir gün önce sözü edilen şu “deneme süresinin palavradan başka bir şey olmadığıydı. Dick bu malzemelere iki yüz dolardan fazla harcamıştı. Günün büyük bölümünü güneşin altında çalışarak geçirmişti, parasını da emeğini de ziyan edecek değildi ya. Artık geri dönüşü yoktu bu işin, Kemik Bey’in anladığı kadarıyla bu dakikadan sonra artık ya batardı ya çıkardı.</span></span></p>

        <p class="calibre35"><span class="font3"><span class="calibre7">Ertesi sabah herkes bir tarafa gitti. Sabah saat yedi kırk beşte evin önünde duran bir otobüs Alice'i alıp okula götürdü. Kırk dakika sonra, pilot üniformasını giymiş olan Dick havaalanına gitti, sonra da dokuza doğru Polly Kaplan’ı arabadaki bebek koltuğuna oturttu ve yuvaya</span></span></p>

        <p class="calibre20"><span><span class="font3"><span class="calibre7">götürdü</span></span></span><span class="font3"><span class="calibre7">. Kemik Bey bu olanlara inanamıyordu. Buradaki yaşam hep böyle mi olacak, diye merak etti. Kendisini sabahları bırakıp gidecek ve bütün gün başının çaresine bakmasını mı bekleyeceklerdi. Eşek şakasına benziyordu bu. Arkadaşlığa ihtiyacı olan bir köpekti o, başkalarıyla yaşamı paylaşmalıydı, kendisine dokunmak, konuşmalıydılar, dünyasında kendisinden başkaları da olmalıydı. Kendisini evlerine alan insanlar yüzüne tükürsünler, diye mi dünyanın bir ucuna yürüyüp bu kutsal sığınağı bulmuştu? Bir tutsağa çevirmişlerdi onu. Bu lanet olası yaylı tele, durmadan gıcırdayan, uğuldayan bu metal işkence aletine zincirlemişlerdi; sanki artık özgür olmadığını, bir çanak bulamaç ve hazır alınmış, çirkin bir kulübe karşılığında doğal haklarını sattığını hatırlatmak istercesine, ne zaman hareket etse bu sesler de onunla birlikte harekete geçiyorlardı.</span></span></p>

        <p class="calibre11"><span class="font3"><span class="calibre7">Tam yerinden kalkıp kinle dolu olarak, üzerinde düşünmeden bir şey yapacakken -bahçedeki çiçekleri yolmak örneğin ya da kiraz ağacının taze kabuklarını kemirmek gibi- Polly geri geldi, hiç ummadığı bir anda arabasını bahçeye soktu ve dünya yeniden pespembe oldu. Polly yalnızca avluya gelip Kemik Bey’i özgürlüğüne kavuşturmakla kalmadı, yalnızca eve girip peşinden yatak odasına kadar çıkmasına izin vermekle kalmadı, giysilerini değiştirirken, saçlarını fırçalarken ve makyaj yaparken bir yandan da Kemik Bey’e unutmaması gereken</span></span> <span class="calibre7"><span class="font"><span class="calibre13">iki çeşit kural olduğunu anlattı: Dick’in kuralları ve kendisinin kuralları. Dick evdeyken Kemik Bey eve girmeyecekti ama Dick gittiğinde kumanda Polly’ye geçiyordu, bu da köpeklerin eve girebileceği anlamına geliyordu. “Aslında kötü niyetli biri değil,” dedi Polly, “ama kimi zaman kalın kafalının biri olup çıkıyor. Kafasını bir şeye takarsa ağzınla kuş tutsan vazgeçiremezsin onu. Bütün Jones’lar böyledir Parlak, ne yapsam değiştiremem bunu.</span></span> <span class="font"><span class="calibre13">Senden istediğim bu küçük plana uyman. Aramızda bir sır olacak bu, çocuklar bile bilmeyecekler yaptığımızı. Beni duydun mu, yavrum? Aramızda kalacak."</span></span></span></p>

        <p class="calibre15"><span class="font3"><span class="calibre7">Ama iş bununla bitmiyordu. Bu dayanışma ve sevgi bildirimi yeterli olmamış gibi o sabah Kemik Bey iki yıldır ilk kez olmak üzere arabayla gezdi. Eskiden çoğu kez arka kanepenin önünde yere büzülmüş olarak otururdu ama bugün önde, sürücünün yanındaki koltukta oturdu, açık pencereden içeri Virginia’nın tatlı rüzgârı esiyordu. Plymouth Voyager’ın direksiyonunda o güzeller güzeli Polly otururken, arabanın hareketi kaslarının içinde yankılanırken, yanından geçen kokular burnunu çılgınca gıdıklarken yolda öyle ağır ağır gitmek müthiş bir duyguydu. Bu arabanın gelecek yaşamının bir parçası olduğu kafasına dank edince kendisini bekleyen şeyler karşısında nutku tutuldu. Willy yle yaşamak iyiydi ama bu yeni yaşam belki ondan da iyiydi. Şairlerin araba kullanmamaları acı ama gerçekti, yayan yürürlerken de nereye gittiklerini bilmedikleri çok oluyordu. Bakımcıya yapılan ziyaret işkenceye benziyordu ama Kemik Bey dört bir yandan saldıran makaslara ve sabunlara elinden geldiğince göğüs germeye çalıştı, kendisine gösterilen bunca iyi muameleden sonra halinden hoşnut olmadığını sansınlar istemiyordu. Bir buçuk saat sonra iş bittiğinde bambaşka bir köpek çıktı ortaya. Arka bacaklarından sallanan, omuz başlarından fışkıran, gözlerinin üstüne inen bakımsız, karmakarışık tüyler temizlenmişti. Artık serserinin, işe yaramazın biri değildi. Üstüne başına çeki düzen verilmiş, neredeyse kentli bir burjuva köpek olmuştu; bu yepyeni görünümün sevinciyle bir parçacık övünmesine, böbürlenmesine, başına konan bu talih kuşunun tadını çıkarmasına kim ne diyebilirdi ki? İşi biten köpeği yanına getirdiklerinde Polly, '‘Vay canına!” dedi, “Seni bambaşka biri yapmışlar! Bir de bakarsın köpek yarışmalarında derece almışsın, ha?</span></span></p>

        <p class="calibre11"><span class="font3"><span class="calibre7">Ertesi gün de veterinere gittiler. Her ne kadar bir kez daha arabayla yolculuk etmek onu sevindirse de Kemik Bey beyaz önlüklü bu tip adamlarla daha önce de karşılaşmıştı, kendisini nelerin beklediğini bilecek kadar iyi tanıyordu onların iğnelerini, termometrelerini ve lastik eldivenlerini. Eskiden bu tür randevuları Mrs. Gurevitch ayarlardı ama o öldükten sonra Kemik Bey tıp mesleğiyle uğraşan kişilerle ilişkiye girmek işkencesinden kurtulmuştu. Willy bu işe hiç girişmemişti, ya parası yoktu ya da unutkandı; tam dört yıl doktora gitmeden yaşayabildiğine göre şimdi kontrolden geçmenin ne yararı olacaktı? Ölecek kadar hastaysanız doktor sizin hayatınızı kurtaramazdı ki. Hasta filan değilseniz, oranızı buranızı kurcalamalarına ne gerek vardı, ne de olsa sonunda söyleyecekleri, sağlığınızın yerinde olduğuydu.</span></span></p>

        <p class="calibre11"><span class="font3"><span class="calibre7">Muayene sırasında Polly yanında olmasaydı, onu kollarına alıp tatlı, yumuşak sesiyle sakinleştirmeseydi muayene bir işkenceye dönüşebilirdi. Kadının yardımına rağmen bütün o zaman boyunca titreyip durdu, tam üç kez masadan atlayıp kapıya koştu. Doktorun adı, Burnside’dı, Walter A. Burnside; o şarlatanın Kemik Bey'den hoşlandığını belli etmesi de bir işe yaramadı. Kemik Bey onun Polly’ye nasıl baktığını görmüş, tenindeki kıpırtının kokusunu almıştı. Doktor Polly’nin peşindeydi, köpekten hoşlanması numaraydı, amacı kadının dikkatini çekmek, zekâsı ve becerisiyle onu etkilemekti. Kemik Bey’e akıllı bir köpek olduğunu söylemesi, başını okşaması ve kaçma çabalarına gülmesinin hiç önemi yoktu. Bunları Polly’ye yanaşmak için yapıyordu, belki de ona sürtünmek istiyordu; Polly ise köpekle o kadar meşguldü ki, o serserinin amacının ne olduğunu fark etmemişti bile.</span></span></p>

        <p class="calibre11"><span class="font3"><span class="calibre7">"Hiç de kötü değil,” dedi doktor sonunda. “Başından neler geçtiğini düşünürsek."</span></span></p>

        <p class="calibre11"><span class="font3"><span class="calibre7">"Dirençli bir köpek o,” dedi Polly, Kemik Bey’i alnından öperken. <span class="calibre3">“Ama midesi berbat.</span> Neler yemiş olduğunu düşünmek beni hasta ediyor.”</span></span></p>

        <p class="calibre14"><span class="font3"><span class="calibre7">“Onu perhize sokunca rahatlayacak. Kurtlara karşı etkili olan hapları vermeyi unutmayın. Bir-iki haftaya kalmaz epeyce bir gelişme olur."</span></span></p>

        <p class="calibre14"><span class="font3"><span class="calibre7">Polly doktora teşekkür etti; dışarı çıkarken Burnside’ la el sıkıştı, Kemik Bey elinde olmadan, Cilalanın kadının elini gereğinden uzun tuttuğunu fark etti. Polly’nin nazik bir biçimde veda etmesine doktorun, “O zevk bana ait," diyerek yanıt verdiğini duyunca fırlayıp adamı bacağından ısırmak geldi içinden. Polly gitmek üzereydi. Tam kapıyı açarken <span class="calibre3">doktor</span>, “Girişte oturan June'la konuşun," dedi. “Öteki iş için size randevu versin.”</span></span></p>

        <p class="calibre14"><span class="font3"><span class="calibre7">“Benim fikrim değil bu,” dedi Polly. “Ama kocam böyle olmasını istiyor.”</span></span></p>

        <p class="calibre14"><span class="font3"><span class="calibre7">“Hakkı var,” dedi Burnside. “Böylece işler kolaylaşır, uzun vadede Parlak daha mutlu olur.”</span></span></p>

        <p class="calibre14"><span class="font3"><span class="calibre7">Dick perşembe akşamı eve döndü, bunun anlamı, cuma sabahının önceki sabahlardan çok daha can sıkıcı olacağıydı. Artık evde gizlice, keyifli saatler geçiremeyecekti. Banyoda oturup Polly'yi yıkanırken seyredemeyecekti. Omlet yiyemeyecekti. Çocukların kahvaltı çanaklarından şekerli süt içemeyecekti. Eskiden olsa bu derece büyük kayıplar acı verirdi Kemik Bey’e ama o cuma sabahı özlemle karışık küçücük bir pişmanlıktan başka bir şey hissetmedi. Kemik Bey umutluydu, Dick pazar günü öğleden sonra gider gitmez kapının kendisine yeniden açılacağını biliyordu. Bunu düşünmek onu avutuyordu, o gün yağmur çiselemesine ve hava soğuyup sonbaharın ilk belirtileri ortaya çıkmasına rağmen aile evin içinde kahvaltı ederken Kemik Bey köpek evine yerleşti, Polly' nin satın aldığı lastik kemiği kemirip durdu. Otobüsün gelip gittiğini, arabanın hareket ettiğini duydu, Polly eve dönmeden önce Dick gelip veda etti. Bu bile keyfini kaçıramadı Kemik Bey'in. Pilot o sabah pek neşeliydi, tüylerinin tıraşı için iltifatlar edip hatırını sorduğunda kuşkularını unutup yücegönüllülük gösterdi Kemik Bey ve adama, elini sessizce, efendice yalayarak yanıt verdi. Dick’ten hoşlanmıyor değilim, diye düşündü. Hayatın tadını çıkarmasını bilmediği için ona acıyordu aslında. Dünya öylesine mucizelerle doluydu ki, insan gününü yanlış şeyleri dert etmekle geçiriyorsa acınacak bir durumda demekti.</span></span></p>

        <p class="calibre36"><span class="font3"><span class="calibre7">Kemik Bey önünde uzun, bol zamanı olduğunu düşünüyordu; çocuklar eve gelinceye kadar zamanını olabildiğince az şey yaparak geçirmeyi planlamıştı; uyuklayacaktı, kemiğini kemirecekti, yağmur fırsat verirse bahçede dolaşacaktı. Gündeminin tek maddesi tembellikti ama Dick durmadan o günün önemli bir gün olduğunu söylüyor, “önemli ânın sonunda geldiğini” yineleyip duruyordu, öyle ki Kemik Bey sonunda acaba benim kaçırdığım bir şey mi var, diye merak eder oldu. Dick in neden söz ettiği hakkında en küçük bir fikri yoktu ama bütün bu gizemli lafların arkasından Polly, Kaplan’ı yuvaya bırakıp geri döndüğünde gezintiye çıkmak üzere arabaya binmesi istendi; Kemik Bey buna hiç şaşırmadı. Dick de orada olduğuna göre arabaya değişik biçimde binecekti elbette; protokoldeki ufak bir değişikliğe itiraz edecek değildi ya. Arabayı Dick kullanıyor, Polly de onun yanında oturuyordu; Kemik Bey arkadaydı, dökülen köpek tüylerine karşı önlem olmak üzere Dick’in yere serdiği bir plaj havlusunun üzerinde oturuyordu. Arka cam açılamıyordu, bu da araba gezintisinin keyfini oldukça azaltıyordu ama salt arabaya binmek bile hoşuna gidiyordu ve aslında eskiden bulunduğu yeri düşününce burasını elbette yeğliyordu.</span></span></p>

        <p class="calibre31"><span class="font3"><span class="calibre7">Ancak Jones'ların arasının pek de iyi olmadığını hissedebiliyordu. Yolda giderlerken Polly’nin alışılmadık ölçüde suskun olduğu, Dick’e bakmak yerine camdan dışarıyı seyrettiği belli oldu; bir süre sonra Polly’nin suskunluğu Dick’in de keyfini kaçırdı.</span></span></p>

        <p class="calibre11"><span class="font3"><span class="calibre7">“Dinle Polly," dedi, "özür dilerim ama bunu kendi iyiliği için yapıyorum.”</span></span></p>

        <p class="calibre11"><span class="font3"><span class="calibre7">"Bu konuda konuşmak istemiyorum,” dedi Polly. “Sen kararını vermişsin zaten, söyleyecek bir şey yok. Benim düşüncemi biliyorsun, tartışmanın anlamı yok.”</span></span></p>

        <p class="calibre11"><span class="font3"><span class="calibre7">"Bunu ilk düşünen ben değilim ki,” dedi Dick. "Herkes yapıyor bunu."</span></span></p>

        <p class="calibre11"><span class="font3"><span class="calibre7">"Öyle mi? Ya sana yapılsaydı ister miydin?”</span></span></p>

        <p class="calibre11"><span class="font3"><span class="calibre7">Dick homurdanmayla kahkaha arası bir ses çıkardı. "Hadi tatlım, kes şunu. Bir köpek o. Ne olduğunu anlamayacak bile.”</span></span></p>

        <p class="calibre11"><span class="font3"><span class="calibre7">“Lütfen Dick, bu konuyu konuşmak istemiyorum.”</span></span></p>

        <p class="calibre11"><span class="font3"><span class="calibre7">"Neden konuşmayalım? Madem canını bu kadar sıktı...”</span></span></p>

        <p class="calibre11"><span class="font3"><span class="calibre7">"Hayır. Onun önünde konuşamam, doğru değil."</span></span></p>

        <p class="calibre11"><span class="font3"><span class="calibre7">Dick yeniden güldü ama gülüşü bu kez şaşkınlıkla karışık bir kahkahaydı, inanmazlıkla, kesik kesik gülmüştü. "Şaka ediyor olmalısın!” dedi. "Yani Polly, aman Tanrım, bir köpekten söz ediyoruz!”</span></span></p>

        <p class="calibre11"><span class="font3"><span class="calibre7">"Canın ne isterse öyle düşün. Bu arabada bu konuda bir tek sözcük bile etmeyeceğim.”</span></span></p>

        <p class="calibre11"><span class="font3"><span class="calibre7">Ve etmedi de. Ama o âna kadar söylenenler Kemik Bey’in kaygılanmasına yetip artmıştı, sonunda araba durduğunda ve Kemik Bey, yine salı sabahı geldikleri ve içinde Walter A. Burnside adında bir veterinerin muayenehanesinin bulunduğu binanın önünde olduklarını görünce, başına korkunç bir şey geleceğini anlamakta gecikmedi.</span></span></p>

        <p class="calibre11"><span class="font3"><span class="calibre7">Geldi de. İşin tuhafı Dick haklı çıkmıştı. Kemik Bey başına ne geldiğini anlamadı bile. <span class="calibre3">Kıçına</span> bir iğne yapıp bayılttılar onu, kesme işi bitirildikten ve arabaya geri götürüldükten sonra bırakın kim olduğunu, hatta olup olmadiğini, nerede bulunduğunu bile anlayamadı. Ancak daha sonra narkozun etkisi tümüyle geçince, çekmekte olduğu acıyı duymaya başladı, ama o zaman bile bu acının nereden kaynaklandığını anlayamadı. Neresinin acıdığını biliyordu elbette ama bu, orasının neden acıdığını bilmekle aynı şey değildi; orasını incelemek istiyordu elbette, ancak bu iş için bedenini bükemeyeceğini anlayınca bu incelemeyi erteledi. O bunları düşünürken kulübesine getirilmişti bile, sol yanına dönmüş dalgın dalgın yatıyordu; Folly önünde yere diz çökmüş başını okşuyor, onu eliyle besliyor, orta pişmiş, küçük kıyılmış biftek yediriyordu. Etin olağanüstü bir lezzeti vardı ama aslına bakılırsa o anda pek iştahı yoktu Kemik Bey’in, salt kadını hoşnut etmek için alıyordu verilenleri. Yağmur kesilmişti. Dick, Kaplan’ı alıp bir yerlere gitmişti, <span class="calibre3">Alice</span> ise henüz okuldan dönmemişti ama Polly ile birlikte olmak insanı rahatlatıyordu. Polly onun başını okşamayı sürdürüyor, her şeyin düzeleceğini söylüyordu, Kemik Bey ise acaba başıma ne geldi ve neden canım bu kadar acıyor, diye merak içindeydi.</span></span></p>

        <p class="calibre14"><span class="font3"><span class="calibre7">Çok geçmeden bedenindeki zararı araştırdı ve neyin eksildiğini keşfetti ama bir biyoloji uzmanı ya da anatomi profesörü değil de yalnızca bir köpek olduğundan başına neler geldiğinin hâlâ farkında değildi. Evet, torbası boştu, bildik parçaları yerinde yoktu ama bunun tam olarak anlamı neydi? Orasını yalamak hep hoşuna giderdi, aslında kendini bildi bileli bunu alışkanlık edinmişti, görünüşe bakılırsa, o nazik torbacıkların dışında o bölgedeki hiçbir şeye dokunulmamıştı. O eksilen parçaların, kendisini defalarca baba yapmış olduğunu nereden bilecekti? Iowa Cityli o Eskimo cinsi Greta’yla giriştiği ve on gün süren serüven dışında, bütün flörtleri kısa sürmüş -hararetli birleşmeler, plansız programsız giriştiği çılgınlıklar, samanlıkta alt alta üst üste boğuşmalardı bunlar- ve hayat verdiği yavruların hiçbirini görmemişti. Hem görseydi bile onların babası olduğunu nereden bilecekti? Dick Jones onu hadım ettirmişti ama Kemik Bey kendi gözünde hâlâ aşk prensiydi, köpek Romeoların kralıydı, son nefesini verene kadar da dişilere kur yapacaktı. Ancak şimdi, yaşamının aldığı bu trajik boyutu kavrayamadı. Fiziksel acıdan başka bir şeyi gözü görmüyordu, acısı kesilir kesilmez bu ameliyat üzerinde bir daha düşünmedi bile.</span></span></p>

        <p class="calibre11"><span class="font3"><span class="calibre7">Günler geçti. Evin yaşam düzenine alıştı Kemik Bey, çevresinde olanlara alıştı, hafta içi günlerle hafta sonu günleri arasındaki farkı, okul otobüsünün sesini posta paketleri kamyonunun sesinden ayırmayı öğrendi, bahçenin bitişiğindeki ormanda yaşayan hayvanların kokusunu tanıdı: sincapların, rakunların, çizgili sincapların, tavşanların, her türlü kuşun. Artık kuşlarla uğraşmaya değmeyeceğini öğrenmişti ama ne zaman çimenliğe kanatsız bir yaratık gelse, onu bahçeden kovalamayı kendine görev ediniyor, var gücüyle havlayarak, hırlayarak onun üstüne saldırıyordu. Eninde sonunda kendisinin o lanet olası tele bağlı olduğunu anlayacaklardı ama şimdilik varlığı çoğunu ürkütüyor ve sürdürdüğü oyun da ilginçliğini koruyordu. Ama kediyle durum farklıydı elbette, zaten kediler hep öyleydi; komşunun kara kedisi, Kemik Bey’i tele bağlayan tasmanın ne kadar uzun olduğunu çoktan keşfetmişti bile, bunun da anlamı kedinin, Kemik Bey’in bahçenin neresine kadar erişebildiğini tam olarak bildiğiydi. Davetsiz kedi Kemik Bey’i küplere bindirecek noktaya yerleşmeyi biliyordu: köpeğin uzanabildiği yerin tam birkaç santim uzağına. Kemik Bey’in elinden bir şey gelmiyordu. Ya kedi ona tıslarken ve suratına doğru pençelerini uzatırken orada durup deli gibi havlayacak ya da kulübesinin içine çekilip o <span class="calibre3">piç</span> kurusu, kulübenin üstüne sıçrayıp tepedeki sık dizilmiş sedir ağacından kaplamalara pençelerini geçirirken onun varlığından habersizmiş gibi</span></span> <span class="calibre7"><span class="font"><span class="calibre13">davranacaktı. Seçenekler bunlardı işte: Tırmalanmak ya da alaya alınmak; her ikisinde de zararlı çıkıyordu. Öte yandan, o köpek kulübesinden bakınca görülebilen bazı küçük mucizeler de yok değildi, özellikle geceleri. Örneğin bir gümüş tilki; sabahın üçünde çimenlerin üzerinden geçiyor, Kemik Bey daha parmağını kıpırdatamadan gözden kayboluyordu; gittikten sonra Kemik Bey’in zihninde öylesine eksiksiz, öylesine kusursuz bir imgesi kalıyordu ki, daha sonra günlerce net olarak görüyordu o imgeyi; uçarcasına, hızlı bir görüntü, bir yabanıl zarafet. Sonra, bir eylül gecesi, bir geyik ormandan çıkmış, çimenlerin üzerinde yirmi-otuz saniye kadar dolaşmış, uzaktan gelen bir araba sesinden ürkerek, çimenlerin üzerinde bir sonraki hafta bile hâlâ silinmeyen ayak izleri bırakarak yeniden karanlığa karışmıştı.</span></span></span></p>

        <p class="calibre19"><span class="font3"><span class="calibre7">Kemik Bey o çimenlikten iyice hoşlanmaya başlamıştı; o kabarık, puf puf şeyin üstüne basmak, otların yeşil sapları arasında zıplayıp duran çekirgeler, nereye dönsen burnuna gelen o toprak kokusu... <span class="calibre3">zaman</span> geçtikçe Dick’le tek bir ortak noktaları varsa onun da çimenleri böylesine delice, tutkuyla sevmeleri olduğunu anladı. Çimen, onları hem birbirine bağlıyor hem de felsefi açıdan oldukça ayırıyordu. Kemik Bey’e kalırsa çimlerin güzelliği Tanrı’nın bir armağanıydı, bu nedenle kutsal toprak muamelesi görmesi gerektiğini düşünüyordu. Dick de bu güzelliği kabul ediyordu ama eğer bu güzellik sürekli olacaksa çimlerle bıkıp usanmadan ilgilenmek, özen göstermek gerektiğini düşünüyordu. Bu işin adı da çim bakımıydı. Kasım ayının ortasına gelinceye kadar Dick’in o çeyrek dönümlük toprak parçasını haftada en az bir kez biçmediği, biçimlendirmediği bir dönem olmadı. Kendi çim biçme makinesi vardı -golf arabasıyla cüce bir traktörün kırması gibi duran turuncu beyaz renkte bir alet- Dick ne zaman o aleti çalıştırsa Kemik</span></span></p>

        <p class="calibre20"><span class="font3"><span class="calibre7">Bey kendini ölecek gibi hissederdi. O garip aletin sesinden nefret ediyordu, kulakları sağır edercesine yükselen takırtı tukurtularından, havaya saçtığı benzin kokusundan da. Dick ne zaman o şeyin üstüne binip bahçeye dalsa Kemik Bey kulübesine girip saklanıyor, kulaklarını tıkamak için boşuna bir çabayla başını örtüsünün altına sokuyordu; ama kaçması olanaksızdı, bahçenin dışına çıkması söz konusu bile değildi. Dick’in kendi kuralları vardı, Kemik Bey’in yeri bahçe olduğuna göre adam onun çektiği işkenceyi görmezlikten geliyordu. Haftalar geçti, Kemik Bey’in kulağına yapılan bu saldırılar sürdükçe köpek, kendisine önem vermediği için Dick’e ister istemez belli bir kırgınlık duydu.</span></span></p>

        <p class="calibre10"><span class="font3"><span class="calibre7">Dick evde olmadığı zaman her şey kuşkusuz çok daha iyi yürüyordu. Hayatın gerçeğiydi bu, Kemik Bey bunu kabullenmesini öğrendi, tıpkı eskiden Mrs. Gurevitch’in kendisine kötü muamele etmesini kabullendiği gibi. Başlangıçta kadın gerçekten de düşmanca davranmıştı, Brooldyn’deki ilk yılı, burnuna yediği ve canını yakan şaplaklarla, o yaşlı, suratsız kadından işittiği azarlarla dolu geçmişti, sonunda her ikisi de birbirine düşman olmuştu. Ama sonunda her şey değişmişti, değil mi ya? Sonunda Kemik Bey kadının kalbini kazanmıştı, aynı şeyin Dick’le de olmayacağını kim söyleyebilirdi? Şimdilik bu konuda fazla düşünmemeye çalışıyordu. Zaten sevecek üç kişisi vardı, bütün yaşamını bir tek kişinin köpeği olarak geçirdikten sonra bu üç kişi yetiyordu da artıyordu bile. Kaplan bile ilerleme gösteriyordu, onun o çimdikçi minik parmaklarından uzak durmayı başardığı sürece o çocukla olmak -aşırıya kaçmadan elbette- zevk bile verebiliyordu, <span class="calibre3">Alice</span> söz konusu olduğundaysa doz aşımı filan yoktu. Keşke <span class="calibre3">Alice</span> kendisiyle daha fazla zaman geçirebilseydi ama bütün gün o lanet olası okuldaydı, salı günleri aldığı bale derslerini ve perşembe günkü piyanoderslerini göz önüne alırsanız, bir de her akşam yapması gereken ev ödevlerini sayarsanız, onunla hafta içlerinde ancak sabahları ayaküstü sohbet ederken görüşebiliyorlardı; Alice örtüsünü düzeltirken ve yiyeceği ile suyunu tazelerken yani, bir de okuldan dönünce akşam yemeğinden önce yanına gelip sabahtan beri yaptıklarını anlatır, kendisinin de gününü nasıl geçirdiğini sorardı. Alice’te en çok sevdiği şeylerden biri buydu işte: Kendisiyle sakin sakin konuşuyor, bir konudan ötekine acele etmeden geçiyor, hiçbir şeyi atlamıyordu, sanki köpeğin onun anlattığı şeyleri anlamaması asla söz konusu değilmiş gibi. <span class="calibre3">Alice</span> zamanının büyük bölümünü, hayali yaratıklarla dolu bir dünyada yaşayarak geçiriyordu. Kemik Bey'i de o dünyaya sokuyor, kendisine arkadaş ediyor, oyunun başkahramanlarından biri, erkek kahramanı yapıyordu. Cumartesi ve pazar günlerini, bu garip kimselerin yer aldığı oyunlarla geçiriyorlardı. Dunwitty Baronesi’nin şatosunda çay partisine katılıyorlardı Alice’le birlikte, Floriania Krallığı’nı ele geçirmek için tehlikeli Makyavelist entrikalar dönüyordu orada. Sonra Meksika’da deprem oluyordu, Gibraltar’da da tayfun; bir deniz kazası sonucu Nemo Adası’nın kıyılarına düşüyorlardı, tek gıdaları ağaç dalları ve meşe palamudu kabuklarıydı, ama toprağın yüzeyinin hemen altında yaşayan büyülü gece sürüngenini bulup bir lokmada mideye indirmeyi başarınca uçma yeteneğini kazanabiliyorlardı. [Kemik Bey kızın kendisine verdiği solucanı yuttu, sonra <span class="calibre3">Alice</span> onun sırtına tutundu, havalandılar ve adadan kaçtılar.)</span></span></p>

        <p class="calibre10"><span class="font3"><span class="calibre7">Kaplan deyince akla hoplayıp zıplamak geliyordu. <span class="calibre3">Alice</span> ise sözcükler ve zihinlerin buluşmasıydı. O genç bedendeki olgun ruh, annesi ile babasını Kemik Bey’in kalması için ikna etmişti ama Kemik Bey onların arasında bir süre geçirdikten sonra, kendisine en çok ihtiyacı olan kişinin Polly olduğunu anlamıştı. Birkaç hafta boyunca kadının peşinde dolaştıktan, kendisine anlattıklarını dinledikten ve yaptıklarına tanık olduktan sonra Kemik Bey onun da kendisi gibi koşulların tutsağı olduğunu anlamıştı. Dick’le tanıştığında yalnızca on sekiz yaşındaydı Polly. Liseden yeni mezun olmuştu, sonbaharda Kuzey Carolina’daki Charlotte Yüksekokulu'na başlamadan önce biraz para kazanmak amacıyla Virginia, Alexandria’daki bir deniz ürünleri lokantasında yaz boyu garsonluk yapmak üzere işe girmişti. Dick lokantaya ilk geldiği gün onunla buluşmak istemişti. Polly’den dokuz yaş büyüktü; Polly onu öyle yakışıklı ve özgüvenli bulmuştu ki, aralarındaki ilişkinin ilerlemesine izin vermişti. Uç-dört hafta kadar flört etmişler, sonra Polly okuluna başlamak üzere Kuzey Carolina’ya gitmişti. Amacı öğretmenlik eğitimi görmek ve öğretmen olmaktı ama okul başladıktan bir ay sonra gebe olduğunu fark etmişti. Durumu annesi ile babasına açıklayınca kıyamet kopmuştu. Polly’ nin şapşalın teki olduğunu, cinsel konudaki serbestliğiyle onları rezil ettiğini söylemişlerdi, yardımcı olmayı düşünmüyorlardı; bu kararları ailenin içine bir soğukluk sokmuştu; olayı izleyen dokuz yıl boyunca her iki taraf da karşılıklı olarak özür dilemiş ve pişman olmuş olsa da bu soğukluk tam olarak ortadan kalkmamıştı. Aslında Polly Dick’le evlenmek filan istememişti ama öz babası bile ona sırt çevirdiğine göre nereye gidebilirdi ki? Dick onu sevdiğini söylüyordu. Gördüğü en güzel, en hoş kız olduğunu üst üste yineliyordu; birkaç ay kararsız kaldıktan, en umarsız düşüncelerin içinde (çocuğu aldırmak, evlatlık vermek ya da yanında alıkoyup kendi başının çaresine bakmak gibi) boğulduktan sonra baskılara daha fazla dayanamadı ve Dick’le evlenmek üzere okulu bıraktı; bebek büyüdükten sonra okula geri dönerim, diye düşünüyordu ama Alice’in birçok sağlık sorunu vardı; doğumu izleyen dört yıl boyunca Polly bütün zamanını doktorlarla, hastanelerle, ameliyatlarla geçirdi, küçük kızının hayatını kurtarmak için sonu gelmeyen tedavilere ve <span class="calibre3">konsültasyonlara</span> katlandı. Bir insan olarak hayatımda başardığım en önemli şey bu, dedi bir sabah Kemik Bey'e -yani Alice'e bakması ve onu sağlığına kavuşturması- o yıllarda kendisi de gencecik bir kadın olmasına karşın bu olayın, gücünü tümüyle tüketip tüketmediğini düşünmüyor değildi. <span class="calibre3">Alice</span> iyileşip okula başlayınca Polly de okula gitmeyi düşünür oldu ama o sırada Kaplan’a gebe kalmıştı, okul işini yine rafa kaldırdı. Şimdi de herhalde çok geçti. Dick artık iyi para kazanmaya başlamıştı, aylık kazancının üstüne, yaptığı yatırımlardan gelen birtakım paraları da katınca rahat rahat geçinebiliyorlardı. Dick karısının çalışmasını istemiyordu; karısı ne zaman çalışmak lafını ortaya atsa, Dick hep aynı yanıtı veriyordu.</span></span></p>

        <p class="calibre17"><span class="font3"><span class="calibre7">Senin zaten mesleğin var, diyordu. Bir eş ve bir anne olmak zaten her kadın için güç bir iştir, kendisi karısına bakabildiği sürece neden salt değişiklik olsun, diye düzeni değiştirmeye çalışsındı ki? Sonra da, karısını ne kadar sevdiğini kanıtlamak için gidip bu kocaman, güzel evi satın almıştı.</span></span></p>

        <p class="calibre17"><span class="font3"><span class="calibre7">Polly evini seviyordu ama Dick’i sevmiyordu. Bunu</span></span></p>

        <p class="calibre20"><span class="font3"><span class="calibre7">Polly’nin kendisi bilmiyordu ama Kemik Bey açık seçik</span></span> <span class="calibre7"><span class="font"><span class="calibre13">anlamıştı, çok geçmeden bu gerçek, kadının da kafasına</span></span> <span class="font"><span class="calibre13">dank edecekti. İşte bu yüzden Kemik Bey'e ihtiyacı vardı, Kemik Bey de onu dünyada herkesten çok sevdiğine göre, onun sırdaşı ve dert ortağı olmaktan memnundu. Polly bu rolü oynayacak başkasını bulamazdı, Kemik Bey bir köpekten başka bir şey olmamasına, kadına öğüt verememesine, sorularını yanıtlayamamasına karşın, salt bir müttefik olarak onun yanında oluşu bile kadının, başka türlü atmaya cesaret edemeyeceği adımları atma</span></span></span><span class="font3"><span class="calibre9">sına yardımcı</span></span> <span class="font3"><span class="calibre7">oluyordu. Köpeği eve sokmak konusunda</span></span> <span class="calibre7"><span class="font"><span class="calibre13">kendi kurallarını koyması pek önemli bir şey değildi, ama kendi çapında yine de Dick’e karşı küçük bir tepki, minicik bir ihanetti, bu ihanet ilerde daha büyük, daha önemli ihanetlere yol açabilirdi. Kemik Bey de, Polly de Dick’in köpeği evin içinde istemediğini biliyorlardı; bu kesin buyruk, köpeğin evi ziyaretlerinin verdiği keyfi daha da artırıyor, onlara tehlikeli, gizli bir nitelik kazandırıyordu, sanki Kemik Bey ile Polly krala karşı düzenlenen bir komploda suç ortağıydılar. Bir sinir harbinin, üstü örtülü düşmanlıkların içine çekilmişti Kemik Bey, bu ailenin yanında kaldıkça oynadığı rol de büyüyordu. Kendileri hakkında tartışmaktansa artık Kemik Bey hakkında tartışıyorlardı Dick ile Polly; kendi düşüncelerini kabul ettirmek için köpeği bahane ediyorlardı; Kemik Bey onların arasındaki konuşmalara pek tanık olmasa da Polly'nin kardeşiyle telefonda yaptığı konuşmalardan, kendi üzerine ağır savaşlar verilmiş olduğunu öğreniyordu. “Halının üzerindeki tüy” çatışması bunlardan biriydi. Dick’in eve dönüş saati yaklaşınca Polly, Kemik Bey’in evdeki izlerini dikkatle ortadan kaldırır, köpeğin dolaştığı yerleri elektrikli süpürgeyle özenle temizlerdi, hatta gerekirse dört <span class="calibre3">ayak üstüne</span> çöker, elektrik süpürgesinin yakalayamadığı tüyleri seloteyple ayıklardı. Bir keresinde, işini pek de kusursuz görmediği bir gün Dick, oturma odasındaki halının üzerinde Kemik Bey'e ait birkaç tüy yakaladı. Polly'nin daha sonra, Durham'da yaşayan kız kardeşi Peg’e anlattığına göre bu birkaç tüy, uzadıkça uzayan, seviyesiz bir tartışmaya yol açmıştı. “Dick bana bu tüylerin burada ne aradığını sordu,” dedi Polly, mutfakta bir tabureye tüneyip sabahları pek sık içmediği sigaralardan birini yakarken. “Ben de ona bilmem, dedim, belki çocuklardan birinin üstünden düşmüştür. Sonra Dick yukarı yatak odasına çıkınca komodinin yanında, yerde bir tane daha tüy buldu. Tüyü parmaklarının arasında tutarak aşağı geldi ve sanırım bu tüyün nereden geldiğini de bilmiyorsundur, dedi; ben de nereden bileyim, dedim. Belki de Parlak’ın fırçasından düşmüştür. Fırçası mı? <span class="calibre3">diye</span> sordu Dick. Onun fırçasının yatak odasında işi ne? Temizliyordum, dedim ben de olabildiğince sakin konuşmaya çabalayarak, hem ne fark eder ki? Ama Dick işin peşini bırakmıyordu. İşin aslını astarını öğrenmek istiyordu, bu yüzden sordu da sordu. Neden fırçayı bahçede temizlemedin, diye sordu, bu işin yeri orası. Yağmur yağıyordu, dedim, bu konuşmadaki on dördüncü yalanımı söyleyerek. Öyleyse neden garajda temizlemedin, diye sordu. Çünkü canım istemedi, dedim, orası çok karanlık. Demek ki, dedi, ama iyice kızmaya başlamıştı, köpeğin fırçasını içeri getirip yatağın üzerinde temizliyorsun? Aynen öyle, dedim, çünkü canım orada temizlemek istedi. O da bana, sence bu çok iğrenç bir şey değil mi Polly, dedi. Böyle bir şeyden ne kadar iğrendiğimi bilmiyor musun? İnan bana Peg, tam on dakika bu havada sürüp gitti tartışmamız. Bütün bu abuk subukluklar beni bazen deli ediyor. Ona yalan söylemekten çok rahatsız oluyorum ama bu budalaca anlaşmazlıklar karşısında başka ne gelir elimden? <span class="calibre3">Bu adam acayip titiz. </span>İyi yürekli ama çoğu kez bir yüreği olduğunu unutuyor. Tanrım! Köpeği eve aldığımı ona söyleseydim herhalde beni boşardı. Bavulunu toplar, çekip giderdi.”</span></span></span></p>

        <p class="calibre6"><span class="font3"><span class="calibre7">İşte Kemik Bey böylesine karmaşalı bir evliliğin içine düşmüştü. Eninde sonunda bir şeyler olacağı belliydi, ama Polly kendini toparlayıp soruna bir çözüm buluncaya kadar entrikalarla, açığa vurulmayan düşmanlıklarla, ölmekte olan bir aşkın üçkâğıtlarıyla yüklü bir ortamda yaşayacaklardı. Kemik Bey bütün bunlara uyum sağlamak için elinden geleni yapıyordu. Ama öyle çok şey yeniydi ki onun için, öyle çok şeyi incelemek ve anlamlarını çözmek zorundaydı ki, Polly’nin evliliğindeki iniş çıkışlar Kemik Bey’in kafasının pek az yerini işgal ediyordu. Jones Ailesi onu, Willy yle birlikteyken tanıdığından çok farklı bir dünyaya sokmuştu; yeni bir şey keşfetmediği ya da daha önceki hayatımda neler kaçırdım, diye hayıflanmadığı gün geçmiyordu neredeyse. Bunu düşündüren, salt arabayla yaptığı günlük geziler değildi, her gün verilen yemekler ya da tüylerindeki pirelerin ve kenelerin temizlenmiş olması da değildi. Arka avludaki barbekülerdi, çiğnemesi için verilen iri kemiklerdi, hafta sonlarında Wanacheebee Gölü'ne yapılan gezilerdi, Alice’le birlikte serin sularda yüzmekti, kendisini kuşatan o debdebe ve rahatlık duygusuydu. İki arabalık garajlar, onarım kredileri, Neo-Rönesans alışveriş merkezleri Amerikası’nda bulmuştu kendini; aslında bütün bunlara bir itirazı yoktu. Willy ise bu tür şeyleri hep kınardı, o gülünç, çarpık konuşmasıyla söverdi onlara ama Willy dışarıdan içeri bakıyordu, onları denemek bile istememişti. Kemik Bey ise içerideydi şimdi ve eski sahibinin nerede hata yapmış olduğunu, iyi bir yaşamın bolluğunu tepmek için neden onca çaba harcamış olduğunu merak ediyordu. Burada yaşam pek de kusursuz sayılmayabilirdi ama övülecek çok yanı vardı; bir kez bu sistemin işleyişine alıştınız mı, gün boyu bir tel örgüye bağlı olmanız artık önemini yitiriyordu. Hatta böyle bir yerde iki buçuk ay geçirdikten sonra adınızın Parlak olmasına bile aldırmaz oluyordunuz.</span></span></p>

        <p class="calibre11"><span class="font3"><span class="calibre7">Ailece tatil, Kemik Bey için tümüyle yabancı bir kavramdı. Brooklyn’de henüz yavruyken Mrs. Gurevitch’in ağzından zaman zaman “tatil” diye bir sözcük çıktığını duymuşluğu vardı; ama bu tatil sözcüğü aile sözcüğüyle hiç mi hiç bir araya gelmemişti. <i class="calibre12">Anne-san</i> yaptığı işi birden bırakır, kanepeye çöker, ayaklarım sehpaya dayar, uzun uzun iç geçirirdi. “<span class="calibre3">Tamam</span> artık,” derdi, “tatildeyim.” Söyleniş biçimine bakılırsa bu sözcük “kanepe” ile eşanlamlıydı ya da belki oturmak sözcüğünün çok daha kibar bir biçimde söylenişiydi. Hangisi olursa olsun, aileyle hiçbir ilgisi yoktu; yolculuk etmek fikriyle de bir ilişkisi yoktu. Willy ile Kemik Bey’in yaptıkları şey yolculuk etmekti; birlikte yollara düştükleri onca yıl boyunca sahibinin ağzından bir kez bile tatil sözünün çıktığını duymamıştı. Willy bir yerlerde çalışıyor ve para kazanıyor olsaydı durum farklı olabilirdi ama yolculukları sırasında şurada burada girdiği üç-beş tuhaf iş dışında <span class="calibre3">(</span>Chicago’da bir barda yerleri temizlemek, Philadelphia'daki bir şirketin kurye servisinde stajyerlik yapmak hep başına buyruk olmuştu Willy. O iki arkadaşın zamanlarını bölen bir şey olmuyordu; takvimlerini çalışma günleri ve dinlenme günleri diye bölmediklerine, ulusal tatil günlerine, yıldönümlerine ya da dini tatillere aldırmadıklarına göre, farklı bir dünyada</span></span> <span class="calibre7"><span class="font"><span class="calibre13">yaşamışlardı, başkalarının çokça zamanını alan saate bakma, saatleri sayma gibi şeylerle ilgilenmemişlerdi. Ötekilerden farkı olan tek gün Noel günüydü ama Noel bir tatil değil, iş günüydü. Aralık ayının yirmi beşi geldiğinde, Willy ne kadar yorgun ya da akşamdan kalma olursa olsun, Noel Baba kılığını giyer, sokaklarda dolaşarak umut ve neşe saçardı. Manevi babamı böyle anıyorum, derdi, onun dürüst ve özverili olma yeminlerini böyle anıyorum. Sahibinin barış ve kardeşlik nutukları pek ağır gelirdi Kemik Bey’e; bununla birlikte, akşam yemeği paralarının, durumu kendilerinden daha iyi birinin eline geçtiğini görmek ne kadar acı verse de, Willy’nin deliliğinin bir ilkesi olduğunu bilirdi. İyi iyiyi doğurur, kötü de kötüyü; iyiliğinize kötülükle karşılık verilse bile aldığınızdan daha iyisini vermeye devam etmekten başka çareniz yoktur. Yoksa -Willy aynen böyle söylemişti- neden zahmet edip yaşamalı ki?</span></span></span></p>

        <p class="calibre11"><span class="font3"><span class="calibre7">'Ailece tatil” sözcüklerini Kemik Bey'e ilk söyleyen <span class="calibre3">Alice</span> oldu. Şükran Günü’nü izleyen cumartesiydi; <span class="calibre3">Alice</span>, hindi ve içine doldurulan malzemeden arta kalanlarla dolu bir plastik kovayla bahçeye çıkmıştı; Polly’nin beyaz mutfağından çıkma bir mucize daha. <span class="calibre3">Alice</span> yiyeceği Kemik Bey'in kabına boşaltmadan önce köpeğin yanına çömelip, "Her şey ayarlandı Parlak,” dedi. "Ailece tatile</span></span> <span class="calibre7"><span class="font"><span class="calibre13">çıkıyoruz. Gelecek ay, okul kapandığında babam bizi</span></span> <span class="font"><span class="calibre13">Disney World'e götürecek." Öylesine mutlu ve heyecanlı görünüyordu ki, Kemik Bey onun söylediklerinin iyi haber olduğunu düşündü; Alice’in ağzından çıkan "biz" sözcüğünün içine kendisinin <span class="calibre3">dahil</span> olmadığı aklının ucundan bile geçmediği için, duyduğu yeni sözcüğün ne gibi sonuçlar getireceğini düşünmektense önüne konan yemekle ilgilenmeyi yeğledi. Hindiyi otuz saniyede silip süpürdü, üstüne yarım çanak dolusu suyu da yalayıp yuttuktan sonra çimenlere uzandı, kendisine tatilin ayrıntılarını anlatan Alice’e kulak verdi. Kaplan, Mickey Mouse ile Donald Duck’ı görünce bayılacak, diye anlatıyordu kız, kendisi artık bu çocukça şeylerle ilgilenmiyordu ama küçükken o da bayılıyordu onlara. Kemik Bey bu Mickey Mouse'un ne olduğunu biliyordu, kendisine daha önce anlatılanlar hiç etkilememişti onu. Evinde köpek besleyen fare olur muydu hiç? Gülünç bir şeydi bu, sağduyu ve zevk açısından bir hakaret sayılırdı, dünyanın doğal düzeninin saptırılmasıydı. Bir yarım akıllı bile durumun tam tersi olması gerektiğini söyleyebilirdi. Büyük yaratıklar küçük yaratıklara hükmetmek isterlerdi, Kemik Bey’in bu dünyada emin olduğu bir şey varsa o da köpeklerin farelerden daha büyük olduğuydu. Kasım sonundaki o cumartesi günü, öğleden sonra uzanıp yattığı çimenlerin üzerinde, çıkacakları yolculuktan heyecanla söz eden Alice'i dinlerken ne kadar da şaşırmıştı. Salt uydurma bir fare göreceğiz, diye insanların yüzlerce kilometre yol tepmesini kesinlikle anlayamıyordu. Willy yle birlikte yaşamanın pek yararı yoktu ama hiç kimse Kemik Bey’i yolculuk etmemekle suçlayamazdı. Dört bir yana gitmiş, her şeyi görmüştü. Söylemek kendisine düşmezdi elbette ama bu Jones ailesi ilginç bir yere gitmek istiyorlarsa kendisine sormaları yeterdi, o da onları seve seve o bir sürü güzel yerden birine götürürdü.</span></span></span></p>

        <p class="calibre14"><span class="font3"><span class="calibre7">Pazar akşamına kadar bu konu bir daha açılmadı. Pazartesi sabahıysa Polly'nin kız kardeşiyle telefondaki görüşmesine tanık olan köpek, Alice’i ne kadar yanlış anlamış olduğunu fark etti. Onca yolu gidip fareyi görecek, sonra da doğruca eve dönecek değillerdi, tam iki hafta boyunca hareket halinde olunacaktı. Uçaklar, oteller, kiralık arabalar, dalma donanımı, lokantalarda yer ayırtmalar ve aile özel indirimleri dolduracaktı o günleri. Yalnızca Florida'ya değil, Kuzey Carolina ya da gidilecekti; Polly'yi, kardeşi Peg'e telefonda, Noel'i Durham'da onunla birlikte geçirmeyi planladığını söylerken duyunca, aile tatil için nereye giderse gitsin kendisinin onlarla birlikte gitmeyeceğini sonunda anladı. “Bir tatile ihtiyacımız var’ diyordu Polly, “belki bu bize iyi gelir. Bilemem ama bir deneyeyim diyorum Peg. Aybaşım on gün gecikti, eğer bu, düşündüğüm anlama geliyorsa, o zaman hızla düşünüp karar vermem gerek' Kısa bir sessizlikten sonra, “Hayır,” dedi, “henüz ona söylemedim. Ama bu gezi onun fikriydi, bunu da iyiye işaret diye yorumluyorum.” Yine bir sessizlik oldu ve sonra sonunda, “ailece tatil”in ne olduğunu açıklayan sözcükleri duydu, Kemik Bey: Onu bir köpek bakımevine bırakacağız. On beş-yirmi kilometre kadar uzakta iyi bir yer varmış. İyi ki hatırlattın Peg. Bu işi hemen ele almalıyım. Noel zamanı bu tür yerler çok kalabalık olur.”</span></span></p>

        <p class="calibre10"><span class="font3"><span class="calibre7">Kemik Bey orada öylece durup Polly’nin konuşmasının bitmesini bekledi, köpeklerin kırk bin yıldır yaptığı gibi kadına hüzünlü, kayıtsız bakışlarla bakıyordu. “Hiç üzülme Parlak Çocuk,” dedi Polly telefonu kaparken, “yalnızca iki hafta. Sen bizi özlemeye başladığında biz zaten dönmüş olacağız.” Sonra eğilip kucakladı köpeği, “Hem zaten ben seni, senin beni özleyeceğinden daha çok özlerim," dedi. “Kendini öylesine sevdirdin ki canım, sensiz yapamaz oldum.”</span></span></p>

        <p class="calibre10"><span class="font3"><span class="calibre7">Pekâlâ, demek geri döneceklerdi. Buna emindi artık, ama yine de onlarla birlikte gitmeyi yeğlerdi. Florida’da bir otel odasına tıkılmaktan ya da uçakların bagaj bölümlerinde yolculuk etmekten hoşlanıyor değildi elbette, onu rahatsız eden işin ilkesiydi. Willy bir yere giderken onu asla arkada bırakmazdı. Bir kez bile, bir kerecik bile bırakmamıştı, Kemik Bey de bırakılmaya hiç alışkın değildi. Gerçi şımartılmış olabilirdi ama onun kitabında bir köpeğin mutluluğu için yalnızca sevilmesi yeterli değildi. Kendisine ihtiyaç duyulduğunu da hissetmeliydi.</span></span></p>

        <p class="calibre15"><span class="font3"><span class="calibre7">Bu durum Kemik Bey için geçici bir başarısızlıktı, ama dünyanın sonu demek değildi. Artık bunu öğrenmişti, her şey yolunda giderse Kemik Bey herhalde hayal kırıklığını kısa sürede unutacak ve tutukluluk süresini uysallıkla, efendice tamamlayacaktı. Ne de olsa bundan çok daha sıkıntılı günler geçirmişti; ancak kötü haberi aldıktan üç gün sonra karnında ilk kez bir kasılma duydu, bunu başkaları izleyecekti; ondan sonra da tam iki buçuk hafta boyunca ağrı, sağrılarına, kollarına ve bacaklarına, hatta boğazına kadar yayıldı. İçinde kötü ruhlar dolaşıyordu, onları içine sokanın da Burnside olduğunu biliyordu. O şarlatan, Polly’nin bacaklarını dikizlemekle öylesine meşguldü ki, kendisini doğru dürüst muayene etmemişti; bir şeyler unutmuş olmalıydı ya da testlerden birini ihmal etmiş, kanını yanlış bir mikroskopta incelemişti mutlaka. <span class="calibre3">Hastalık belirtileri henüz hafifti, dolayısıyla dışa vuran bir şey yoktu (kusmuyordu, ishal olmamıştı, kriz geçirmiyordu filan) ama günler geçtikçe Kemik Bey gitgide tuhaflaştı, bu ailece tatil işini oluruna bırakmak yerine surat asmaya, somurtmaya, olayı büyütmeye başladı, öyle ki, bu dert ilk başta yolunun üstündeki küçük bir taşken koca bir kaya parçasına dönüştü.</span></span></span></p>

        <p class="calibre15"><span class="font3"><span class="calibre7">Köpek bakımevi hiç de kötü bir yer değildi. Kemik Bey bile görebiliyordu bunu; <span class="calibre3">Alice</span> ile babası onu Aralık ayının on yedisinde oraya götürüp bıraktıklarında Kemik Bey, Polly’nin iyi bir seçim yapmış olduğunu kabul etti. Köpek Çiftliği’nin Sing Sing ya da Şeytan Adası’ndaki hapishanelerle hiç ilgisi yoktu, terk edilmiş ya da bakımsız köpeklerin kapatıldığı bir yer de değildi. Bir zamanlar büyük bir tütün fabrikasının kurulu olduğu yirmi dönümlük bir arazide yer alan bu çiftlik, kent dışında dört yıldızlı bir köpek oteliydi; en şımarık ve huysuz ev hayvanlarının isteklerini ve kaprislerini karşılamaya bile yeterliydi. Hayvanların uyuduğu kafesler alabildiğine derin, kırmızı bir barakanın iki duvarı boyunca sıralanmıştı. <span class="calibre3">Tam altmış tane bölme vardı, her hayvan rahatça hareket edebiliyordu bölmelerin içinde (aslında Kemik Bey’ in buradaki bölmesi evdeki kulübesinden daha büyüktü); bölmeler her gün temizleniyor, her birinin içinde tertemiz yıkanıp ütülenmiş bir örtü ve köpeklerin ısırması için tabaklanmamış deriden bir de oyuncak bulunuyordu; oynayacak hayvanın isteğine göre kemik, kedi ya da fare biçiminde olabiliyordu bu oyuncak.</span> Barakanın tam arkasında etrafı çevrili iki dönümlük bir bahçe vardı, burada hayvanlar koşup oynayabiliyorlardı. İsteyene özel perhiz yemeği veriliyor, her hafta ücretsiz banyo olanağı sağlanıyordu.</span></span></p>

        <p class="calibre10"><span class="font3"><span class="calibre7">Ama bütün bunların hiç önemi yoktu, en azından Kemik Bey’in gözünde yoktu. Bu yeni çevresinden hiç etkilenmemiş, en ufak bir ilgi göstermemişti; bu yerin sahibiyle, karısıyla ve görevlilerle (hepsi de köpekleri seven, anlayan insanlardı) tanıştıktan sonra bile orada kalmayı hiç istememişti. Ama elbette ki onun bu isteksizliği <span class="calibre3">Alice</span> ile Dick’in onu bırakıp gitmesine engel olmamıştı; onların yaptığı bu berbat iş karşısında protestosunu havlayarak göstermek istemişse de, Alice’in kendisinden gözyaşları içinde sevip okşayarak ayrılması karşısında söyleyecek söz bulamamıştı. Kendi çapında Dick de onunla vedalaşmaktan üzülür gibiydi. Baba ile kızı arabaya binip gitmişler, Kemik Bey onların toprak yolda ilerleyip ana binanın arkasında gözden kaybolmalarını seyrederken, başını ne tür bir derde soktuğunu ilk kez sezer gibi olmuştu. Yalnızca can sıkıntısı değildi bu, bunun farkındaydı, yalnızca duyduğu korku da değildi. Yolunda gitmeyen bir şey vardı, son günlerde içinde fokurdayıp duran şey taşma noktasına gelmişti. Başı ağrıyor, midesi kaynıyordu, dizleri öylesine dermansızdı ki ayakta zor duruyordu. Yiyecek verdilerse de yiyecek düşüncesi bile midesini bulandırdı. Çiğnemesi için kemik verdiler ama ona bakmadı bile. Yalnızca suyu kabul etti ama önüne koydukları suyu da iki yudum aldıktan sonra bıraktı.</span></span></p>

        <p class="calibre10"><span class="font3"><span class="calibre7">Kemik Bey’in kafesi, hırıltılı sesler çıkaran on yaşındaki bir buldog ile süslü püslü bir labradorun arasındaydı. Eskiden olsa böyle bir dişi onu hemen şehvete düşürür, koklama nöbetleri geçirirdi ama o gece o dişinin varlığını neredeyse hiç fark etmedi, örtüsünün üstüne çöküp uyudu. Uykuya dalar dalmaz yeniden Willy’yi görmeye başladı düşünde, ama bu düşü daha önce gördüklerine hiç benzemiyordu; tatlı tatlı cesaret vermeler ve avutucu öğütler yerine sahibinin öfkesinden nasibini adamakıllı aldı Kemik Bey. Belki de içini kavuran ateşti bu, belki de Willy'nin başına Timbuktu’da bir şey gelmişti, hangisi olursa olsun, o gece Kemik Bey’in karşısına çıkan adam, son yedi yıl ve dokuz ayın her günü birlikte olduğu Willy değildi. Bu seferki hınçlı, alaycı bir Willy’ ydi; Şeytan gibiydi, acımak, kibarlık nedir bilmiyordu. Zavallı Kemik Bey bu adamdan öylesine korktu ki bebekliğinden beri ilk kez uyurken altına <span class="calibre3">işedi</span>.</span></span></p>

        <p class="calibre10"><span class="font3"><span class="calibre7">Bu sahte Willy’nin gerçek Willy’ye tıpatıp benzemesi işleri daha da karıştırdı. O gece Kemik Bey’in düşüne girdiğinde, üzerinde köpeğin son yedi Noel'dir Willy’ nin üzerinde gördüğü yıpranmış Noel Baba giysisinin aynısı vardı. Daha da kötüsü, düşündeki sahnenin eskiden tanıdığı bir yerde geçmemesiydi -örneğin <span class="calibre3">metro</span> vagonundakine benzer bir sahne değildi- şimdi geçiyordu olay, Kemik Bey’in geceyi geçirdiği kafeste hem de. Kemik Bey gözlerini kapadı, düşünde yeniden gözlerini açtığında Willy’yi karşısında buldu, yarım metre ötesinde oturmuş, sırtını parmaklıklara dayamıştı. “Şimdi söyleyeceklerimi yinelemeyeceğim,” dedi köpeğe, “onun için sus da beni iyi dinle. Gülünç bir şey oldun sen, bıktırıcı ve itici bir ucubeye dönüştün, artık beni düşlerine almam istemiyorum. Bunu sakın unutma, köpek! Bunu kafana iyice sok ve bir daha adımı ağzına alma, hem de hiç alma; ne sevgiyle an beni ne de başka bir biçimde. Ben öldüm, huzur bulmak istiyorum. Bütün bu sızlanmalar, başına gelenler hakkında yakınmalar... Bunları duymadığımı mı sanıyorsun? Seni dinlemekten bıktım usandım, bundan sonra beni düşlerinde hiç görmeyeceksin. Anlıyor musun? Yakamı bırak kuş beyinli, Beni rahat bırak. Benim arkadaşlarım var, artık sana ihtiyacım yok. Çaktın mı? Yolumdan çekil, bir daha da önüme çıkma. Seni görmek istemiyorum."</span></span></p>

        <p class="calibre10"><span class="font3"><span class="calibre7">Sabah olduğunda ateşi öyle yükselmişti ki, her şeyi çift görmeye başlamıştı. Midesi, mikropların savaş alanına dönmüştü, ne zaman hareket etse, bulunduğu yerde birkaç santim bile kıpırdasa, yeni bir nöbet başlıyordu. Sanki bağırsaklarında su bombalan patlıyor, iç organlarını zehirli gazlar eritiyordu. <span class="calibre3">Gece boyunca birkaç kez uyanmış, sancıları geçinceye kadar kendini tutamadan öğürüp durmuştu ama öğürtülerin ardı arkası kesilmemişti; sonunda gün ağardığında ve ahırın pencerelerindeki parmaklıklardan içeri gün ışığı dolduğunda Kemik Bey çevresinde beş-altı kusmuk birikintisi gördü; küçük öbekler halinde kurumuş balgamlar, yarı sindirilmiş et parçacıkları, pıhtılaşmış kan lekeleri, ne olduğu belirsiz sarımtırak et suları.</span></span></span></p>

        <p class="calibre10"><span class="font3"><span class="calibre7">O sırada çevresinde büyük bir şamata kopmaktaydı ama Kemik Bey bunun farkına varamayacak kadar hastaydı. Öteki köpekler ayaklanmışlar, doğan günü karşılamak üzere havlayıp duruyorlardı, Kemik Bey’in elindense ölü gibi yatmaktan ve bedeninin halini düşünmekten başka bir şey gelmiyordu. Hastalandığını biliyordu ama ne kadar hasta olduğunu bilmiyordu, bu hastalığın sonunun nereye varacağını da... Köpekler böyle bir hastalıktan ölebilirler de, diyordu kendi kendine, birkaç gün</span></span> <span class="calibre7"><span class="font"><span class="calibre13">içinde iyileşip eskisinden de sağlıklı olabilirler de. Kendisine sorulsaydı ölmek istemiyorum, derdi. Gece düşünde neler olmuş olursa olsun, yaşamak istiyordu o. Willy’nin beklenmedik acımasızlığı karşısında şaşkına dönmüştü, kendisini berbat, inanılmaz derecede yalnız hissediyordu, ama bu, Kemik Bey’in yaptıkları için eski sahibini bağışlamayacağı anlamına gelmiyordu. Bir kez yüzüstü bıraktı, diye birine sırt çevirmek doğru olmazdı, onca dostluktan sonra olmazdı, özellikle de ortada hafifletici nedenler varsa. Willy ölmüştü, insanların öldükten bir süre sonra huysuz ve öfkeli olmayacaklarını kim bilebilirdi? Öte yandan, o gördüğü adam Willy olmayabilirdi de. Düşündeki adam bir sahtekâr, Willy’nin kılığına girmiş bir Şeytan olabilirdi; Kemik Bey’i kandırıp sahibine düşman etmek üzere Timbuktu’dan gönderilmişti belki de. Ama o gördüğü Willy olmuş olsa bile, çok acımasızca, çok kırıcı bir biçimde konuşmuş olsa bile, Kemik Bey o sözlerde bir nebze gerçek payı olduğunu yadsıyacak değildi. Son zamanlarda günlerini kendine acımakla geçirmiş, önemsiz hakaretler ve haksızlıklar üzerine saatlerce dertlenip durmuştu, oysa Kemik Bey gibi bir köpeğe böyle davranmak hiç yakışmıyordu. Şükran duyacağı çok şey vardı, önünde de uzun bir hayat bekliyordu kendisini. Willy’nin, kendisini bir daha düşünmemesini istediğini biliyordu ama onu düşünmemek Kemik Bey'in elinde değildi. Yüksek ateşte görülen o sayıklamalar, bunaltılar başlamıştı, ayağa kalkıp kafesinin kapısını açması ne kadar olanaksızsa kafasından geçen düşünceleri denetlemesi de o kadar olanaksızdı. Willy düşlerine girdiyse Kemik Bey’in yapacağı bir şey yoktu. Sahibi kulaklarını tıkayacak, bu düşünceler uzaklaşıncaya kadar bekleyecekti. Ama hiç değilse Kemik Bey artık yakınmıyordu. Hiç olmazsa iyi olmaya çabalıyordu.</span></span></span></p>

        <p class="calibre20"><span class="font3"><span class="calibre7">Kafesinin kapısını düşünmesinin üstünden bir dakika geçmişti ki, genç bir kadın gelip sürgüyü açtı. Kadının adı Beth idi, üzerinde kabarık bir mavi naylon parka vardı. Tombul kalçalı, toparlak suratlı, kısa saçlıydı. Kemik Bey onu bir gün öncesinden anımsadı. Kendisine yiyecek getiren, su veren, başını okşayıp, yarın kendisini daha iyi hissedeceğini söyleyen oydu. Tatlı bir kızdı ama hastalıktan anlamıyordu. Kusmukları görünce telaşlandı, daha yakından bakmak üzere başını eğip kafese girdi. “Kötü bir geceydi, öyle mi Parlak?” dedi. “Galiba seni Baba'ya göstermemiz gerekecek.” Baba’yı da bir gün önce gördüğünü düşündü Kemik Bey, kendilerine araziyi gezdiren adamdı. Siyah gür kaşlı, kel kafalı, iriyarı bir adamdı. Adı da Pat idi, Pat Spalding ya da Pat Sprovvleen galiba. Karısı da yanlarındaydı, turun ilk bölümüne katılmıştı. Evet, şimdi anımsıyordu, karısının bir tuhaflığı vardı. Onun adı da Pat idi, <span class="calibre3">Alice</span> bunu gülünç bulmuş, o iki adın üst üste söylendiğini duyunca gülmüştü de; ancak Dick onu bir kenara çekmiş, terbiyeli olmasını istemişti. Patrick ile Patricia, kısaca Pat ve Pat. Ne kadar karışıktı bunlar, anlamsız ve kafa karıştırıcıydı.</span></span></p>

        <p class="calibre11"><span class="font3"><span class="calibre7">Sonunda Beth onu kalkıp kendisiyle birlikte eve kadar gitmesi için ikna etti. Yolda giderken bir kez daha kustu Kemik Bey ama soğuk hava sıcak bedenine iyi gelmişti, midesi boşaldığına göre artık sancıları da azalmış gibiydi. Cesareti yerine gelmişti, kızın peşinden eve girdi, oturma odasındaki halıya oturması söylenince de minnetle karşıladı bunu. Beth babasını bulmaya gitti, şöminenin önüne kıvrılan Kemik Bey de bütün dikkatini holdeki ayaklı saatin çıkardığı seslere verdi. Tıkırtıları dinledi, dinledi, sonunda gözlerini kapadı. Tam içi geçiyordu ki, yaklaşan ayak sesleriyle irkildi, arkasından da bir erkek sesi duyuldu: “Kendi haline bırakalım. Uyanınca bakalım nasıl olacak.”</span></span></p>

        <p class="calibre11"><span class="font3"><span class="calibre7">Bütün gün uyudu, akşama doğru uyandığında artık kendini iyi hissediyordu. Tam olarak toparlanmış değildi ama canlanmıştı, ateşi de birkaç derece düştüğüne göre orası burası kopacakmış gibi hissetmeden kaslarını oynatır duruma gelmişti. En azından su içebilecek kadar iyileşmişti; köpeğin durumunu kendi gözleriyle görsün, diye Beth babasını çağırdığında Kemik Bey daha fazla dayanamadı ve getirilen suyu kana kana içti. Ama hesabını bilememişti. Onca suyu içecek durumda değildi. Bir numaralı Pat odaya girdiğinde Kemik Bey midesindekileri halının üstüne boşaltıverdi.</span></span></p>

        <p class="calibre14"><span class="font3"><span class="calibre7">“İnsanların hasta köpeklerini getirip başımıza atmalarından nefret ediyorum,“ dedi adam. "Bu köpek öteki dünyaya giderse işimiz iş. Hakkımızda hemen dava açılır, öyle değil mi?"</span></span></p>

        <p class="calibre14"><span class="font3"><span class="calibre7">"Doktor Burnside’a haber vereyim mi?" diye sordu Beth.</span></span></p>

        <p class="calibre14"><span class="font3"><span class="calibre7">“Evet. Söyle ona, yola çıkıyorum.” Odadan çıkmaya hazırlandı, yarı yolda durup Beth'e döndü: "Düşündüm de, annenin gitmesi daha iyi olur. Şu sırada burada işler çok yoğun.”</span></span></p>

        <p class="calibre14"><span class="font3"><span class="calibre7">Bu gecikme Kemik Bey'in işine yaradı. İki numaralı Pat bulunup yolculuk ayarlanıncaya kadar o da kafasında bir plan yapacak zaman buldu. Zaten plan yapmış olmasaydı, daha sonra yaptığı şeyi asla başaramazdı. Hasta olup olmadığı, hayatta kalıp kalmayacağı hiç önemli değildi. Bardağı taşıran damla konmuştu. Ölürdü de o geri zekâlı veteriner bozuntusuna götürülmesine izin vermezdi. İşte bu yüzden bir plan yapması gerekiyordu. Plan yapması için pek az zamanı vardı, birkaç saniye içinde planı kafasının içinde tamamlanmış olmalıydı; ne yapacağını, tam olarak ne zaman yapacağını o zaman bilecekti.</span></span></p>

        <p class="calibre14"><span class="font3"><span class="calibre7">İki numaralı Pat, Beth’in yaşça büyük bir kopyasıydı. Daha iriydi belki, parkası da mavi değil kırmızıydı, ama o da kızı gibi erkeksi bir yeterlilik havası yayıyordu çevresine, onun gibi iyi huyluydu. Kemik Bey, o iki kadını bir numaralı Pat’ten daha çok sevmişti, onların güvenini istismar edeceği için de üzülüyordu, özellikle kendisine böyle iyi davrandıktan sonra, ama bu bir ölüm kalım sorunuydu ve duygusallıklarla yitirecek zamanı yoktu. Kadın, Kemik Bey’i tasmasıyla arabaya götürdü, ön kapıyı açıp onu bindirmek istedi, Kemik Bey’in tahmin ettiği gibi son dakikaya kadar kayışı elinden bırakmadı. Kadın kapıyı kapatır kapatmaz Kemik Bey arabanın içinde yer değiştirip sürücü koltuğuna geçti. İşte stratejisinin can alıcı noktası buydu; ancak kayış vites koluna, direksiyona ya da herhangi bir çıkıntıya takılmamalıydı (takılmadı da), kadın arabanın çevresinden dolaşıp sol ön kapıyı açıncaya kadar da Kemik Bey sürücü koltuğuna oturmuş olmalıydı (oturdu da). İşte olayı zihninde böyle canlandırmıştı, zaten gerçekleşmesi de aynen böyle oldu. İki numaralı Pat sol ön kapıyı açar açmaz Kemik Bey dışarı fırladı. Yere çarptı, sonra koşmaya başladı, kadın kuyruğunu yakalayamadan ya da kayışın üzerine ayağıyla basamadan kaçıp gitti.</span></span></p>

        <p class="calibre11"><span class="font3"><span class="calibre7">Ana binanın kuzeyindeki ormana yöneldi, yoldan olabildiğince uzak kalmak istiyordu. İki numaralı Pat’in, geri dönmesi için seslendiğini duyabiliyordu, bir dakika sonra da bir numaralı Pat ile Beth'in sesleri de eklendi onunkine. Arkasından da arabanın motorunun çalıştırıldığını ve toprak yolda gıcırdayan frenlerin sesini duydu, ama o zamana kadar Kemik Bey ormana dalmıştı bile, onların kendisini asla bulamayacaklarını biliyordu. Yılın o günlerinde karanlık erken çökerdi, bir saate kadar o üçü hiçbir şey göremez olurlardı.</span></span></p>

        <p class="calibre11"><span class="font3"><span class="calibre7">Kuzeye doğru ilerlemeye devam etti, soluk kış güneşi kaybolmaya başlarken Kemik Bey ağaçların dibindeki donmuş otların arasından ağır ağır yürüdü. Köpek yaklaşınca kaçan kuşlar çam ağaçlarının tepelerine uçuştular, ayak seslerini duyan kırlangıçlar dört bir yana kaçıştılar. Kemik Bey nereye gittiğini biliyordu, hem oraya nasıl ulaşacağını bilmese bile burnunun kendisine doğru yönü göstereceğine emindi. Jones’ların arka bahçesi yalnızca 15 kilometre uzaktaydı, oraya ertesi gün ya da en geç bir sonraki gün varacağını tahmin ediyordu. Jones’ların evde olmamalarının ya da iki hafta sonra dönecek olmalarının hiç önemi yoktu. Yiyeceklerinin garajda kilitli olmasının ve onlara ulaşmasının olanaksız olmasının da önemi yoktu. Ne de olsa yalnızca bir köpekti Kemik Bey, o kadar uzun boylu düşünemezdi. Şimdi önemli olan tek şey, gideceği yere ulaşmasıydı. Bir ulaşsa gerisi kendiliğinden çözümlenirdi.</span></span></p>

        <p class="calibre6"><span class="font3"><span class="calibre7">Ya da öyle sandı. Ama işin acı yanı, Kemik Bey’in yanlış düşünüyor olmasıydı. Sağlığı yerinde olsa, kuşkusuz ulaşırdı hedefine ama bedeni kendisinden isteneni yerine getirecek güçte değildi, bütün bu sıçramalar ve koşmalar sonunda yapacağını yaptı. 15 kilometre fazla bir yol değildi, üç buçuk ay önce koştuğu uzaklıklarla karşılaştırınca hiç değildi ama şimdi midesi boştu, bir köpek salt irade gücüyle ancak bu kadar yol gidebilirdi. İlginçtir ki, o bitkin durumunda tam 3 kilometre gidebildi. Bacakları kendisini taşıdığı sürece gitti, sonra tam adımını atarken ne olduğunu bile anlamadan yere çöktü ve uyuyakaldı.</span></span></p>

        <p class="calibre6"><span class="font3"><span class="calibre7">Bir gece önce olduğu gibi yine Willy’yi gördü düşünde, bu düşü de daha önce gördüğü düşlerden hiçbirine benzemiyordu. Bu sefer California’nın La Jolla kentinde, sahilde oturuyorlardı, Kemik Bey henüz küçük bir yavruyken birlikte çıktıkları ilk yolculukta gelmişlerdi buraya. Yani uzun yıllar önceydi bu, gözüne her şeyin yeni ve yabancı geldiği günlerdi, her şeyin ilk kez olduğu dönemdi. Düşü, öğle sonrasının tam ortasında başlıyordu. Güneş pırıl pırıl parlıyordu, havada hafif bir esinti vardı; Kemik Bey başını Willy’nin kucağına koymuş yatıyor, sahibinin eli kafasının üstünde gidip gelirken bu dokunuşun tadını çıkarıyordu. Bütün bunlar gerçekten olmuş muydu? Artık bunu anımsayamıyordu ama gerçek olacak derecede canlı hissedebiliyordu, onu ilgilendiren de buydu şimdi. Mayolu güzel kızlar, dondurma külahları, güneş kremi tüpleri, havada uçuşan kırmızı frizbiler. Düşünün içinde gözlerini açtığında bunları gördü, bunların tuhaflığını ve güzelliğini kokladı, sanki bir yanıyla katı gerçeğin sınırlarının dışına çıkmış olduğunu biliyordu. Her şey sessizliğin içinde başlıyor gibiydi, yani tek söz duyulmayan bir sessizlik içinde; sahile vuran dalgaların, kumsaldaki bayrakları ve güneş şemsiyelerini döven rüzgârın sesi duyuluyordu. Sonra bir yerlerde, radyoda çalan popüler bir şarkı duyuldu, bir kadın sesi, <i class="calibre12">“Be my baby, be my baby, be my baby now”</i> diyordu. Hoş bir şarkıydı, hoş ve budalaca; Kemik Bey kendini şarkıya öylesine kaptırmıştı ki Willy’nin kendisiyle konuştuğunu duymadı. Dikkatini sahibine yönelttiğinde birkaç cümleyi kaçırmıştı bile, belki de çok önemli bir bilginin verildiği koca bir paragrafı; Willy’nin ne demek istediğini anlayıncaya kadar birkaç dakika geçti.</span></span></p>

        <p class="calibre10"><span class="font3"><span class="calibre7">İlk duyduğu söz, “Telafi et,” idi, arkasından “Kusura bakma <span class="calibre3">dostum,</span>” ve “test” geldi. Bu sözlerin arkasından “pis iş” ve “ikiyüzlü davranmak” geldiğinde Kemik Bey ne anlatıldığını çözmek üzereydi. Şeytan Willy bir yutturmacaydı, kendisini kandırıp sahibinin anısına karşı yüreğini sertleştirmek için hazırlanmış bir hileydi. Bu işkence ne kadar ağır olursa olsun, köpeğin sevgisinin sürekliliğini ölçmenin tek yoluydu. O çılgın, Kemik Bey’in cesaretini kırmak istemişti ama Kemik Bey’in ödü kopmuş olmasına karşın sabah uyandığında Willy’yi tereddütsüz bağışlamış; iftiralarını ve suçlamalarını boş vermiş, geçmişi geçmişte bırakmıştı. Bu yolla, sınandığının farkına bile varmadan sınavı geçmişti. Ödülü de bu düştü, mahmur, bitimsiz bir yazın hüküm sürdüğü bu dünyaya yaptığı ziyaret ve soğuk bir kış gecesinde sıcak güneşin altında yatma şansıydı; bu düş keyifli ve ustalıkla hazırlanmış olsa da arkasından çok daha önemli şeyler gelecekti.</span></span></p>

        <p class="calibre6"><span class="font3"><span class="calibre7">"Nedir gelecek olan?” diye soran kendi sesini duydu Kemik Bey; birden konuşabildiğinin farkına vardı, anadilini kullanan herhangi bir insan gibi düzgün ve doğru çıkarabiliyordu sözcükleri ağzından.</span></span></p>

        <p class="calibre6"><span class="font3"><span class="calibre7">"Bu, örneğin,” dedi Willy.</span></span></p>

        <p class="calibre6"><span class="font3"><span class="calibre7">"Bu dediğin nedir?” dedi Kemik Bey, hiçbir şey anlamamıştı. “Ne?</span></span></p>

        <p class="calibre6"><span><span class="font3"><span class="calibre7">"Şu anda yaptığın.”</span></span></span></p>

        <p class="calibre6"><span class="font3"><span class="calibre7">“Ben hiçbir şey yapmıyorum. Burada, kumun üstünde seninle birlikte yatıyorum.”</span></span></p>

        <p class="calibre6"><span class="font3"><span class="calibre7">“Sen benimle konuşuyorsun, değil mi?”</span></span></p>

        <p class="calibre6"><span class="font3"><span class="calibre7">"Konuşmaya benziyor. Konuşma gibi geliyor kulağıma. Ama bu, bu işi gerçekten yapıyorum, anlamına gelmez.</span></span></p>

        <p class="calibre6"><span class="font3"><span class="calibre7">“Ya ben sana yaptığını söylersem ne yaparsın?” “Bilmem. Belki de ayağa kalkıp dans ederim.” “Öyleyse dans etmeye başla Kemik Bey. Zamanı geldiğinde tasalanmana gerek kalmayacak.”</span></span></p>

        <p class="calibre20"><span class="font3"><span class="calibre7">“Ne zamanı Willy? Sen neden söz ediyorsun?” "Timbuktu’ya gitme zamanı geldiğinde.”</span></span></p>

        <p class="calibre6"><span class="font3"><span class="calibre7">“Yani oraya köpekler de girebilir mi?”</span></span></p>

        <p class="calibre6"><span class="font3"><span class="calibre7">"Her köpek giremez. Bazıları girebilir. Her köpek ayrı değerlendirilir.”</span></span></p>

        <p class="calibre6"><span class="font3"><span class="calibre7">“Ben girebilir miyim?”</span></span></p>

        <p class="calibre6"><span class="font3"><span class="calibre7">“Girebilirsin.”</span></span></p>

        <p class="calibre37"><span class="font3"><span class="calibre7">“Benimle dalga geçme patron. Bu konuda şaka yapmana dayanamam.”</span></span></p>

        <p class="calibre20"><span class="font3"><span class="calibre7">“İnan bana oğlum, gireceksin. Karar verildi zaten.” “Ne zaman gireceğim?”</span></span></p>

        <p class="calibre20"><span class="font3"><span class="calibre7">“Zamanı geldiğinde. Sabırlı olmalısın.”</span></span></p>

        <p class="calibre20"><span class="font3"><span class="calibre7">“Önce kovayı tekmelemeliyim, değil mi?”</span></span></p>

        <p class="calibre37"><span class="font3"><span class="calibre7">“Evet, öyle. Bu arada senin iyi davranmanı istiyorum. Köpek Çiftliği'ne geri dön ve sana bakmalarına izin ver. Jones’lar seni almaya geldiklerinde ne kadar şanslı olduğunu hatırla. Polly ile Alice’den daha iyisini bulamazsın. Bu ikisinden iyi insan bulamazsın, inan bana. Bir şey daha: Sana verdikleri ada da kafanı fazla takma. Benim için sen her zaman Kemik Bey’sin. Ama canın sıkılacak olursa Latincesini söyle, o zaman kendini daha iyi hissedersin: <i class="calibre12">Parlaktus</i> Kulağa hoş geliyor, değil mi? Köpek Parlaktus. <span class="calibre3">Roma'nın en soylu kuyruk sallayıcısı.” </span>Evet, kulağa hoş geliyordu, hem de çok hoş; Kemik Bey güneş doğduktan hemen sonra uyandığında, bu sözcüğün tınısı hâlâ kafasının içinde yankılanıyordu. Kendisi uyurken öyle çok şey değişmiş, gözlerini kapatması ile açması arasında geçen sürede başına öyle çok şey gelmişti ki, ne gece yağmış olan karı fark etti, ne de <i class="calibre12">Parlaktus </i>sözcüğünden geldiğini sandığı çıngırtıların rüzgârda yavaşça gıcırdayan, kar yüklü ağaç dallarından geldiğini. Düş dünyasından ayrılmak istemeyen Kemik Bey kendisini saran acı soğuğu sonradan fark etti, soğuğu hissetmeye başlayınca da aynı şiddette bir sıcaklığın da farkına vardı. İçinde tutuşan bir şeyler vardı. Soğuk dışında, sıcak içindeydi; bedeni karla kaplıydı, içindeyse ateş yeniden başlamıştı, bir gün önceki kadar yüksek ve şiddetliydi. Ayağa kalkıp üstündeki karları silkelemek istedi ama bacakları pelte gibiydi, çabalamaktan vazgeçti. Sonra denerim, diye düşündü, güneş çıkıp hava ısınınca denerim. Beklerken yerde yatıp karı inceledi. Kar tabakası 2-3 santimi geçmiyordu ama bu bile dünyayı bambaşka bir yer yapmıştı. Karın beyazlığının tuhaf olduğunu düşündü, tuhaf ve çok güzel, birkaç tane serçe ile baştankaranın yiyecek bulma umuduyla yeri eşelediklerini görünce içinden onlara karşı bir duygudaşlık yükseldi. Evet, o işe yaramaz kuş beyinlilere karşı. Elinde değildi. Kar hepsini bir araya getirmişti; bu sefer onlara canını sıkan şeyler olarak değil de kardeş yaratıklar gözüyle bakıyordu, gizli bir kardeşliğin üyeleri olarak. Kuşlan izlerken aklına Willy’nin, Köpek Çiftliğime dönmesi konusundaki sözleri geldi. Akıllıca bir öğüttü bu, bedeni buna izin verseydi kalkıp yola düşerdi de. Ama vermiyordu. O kadar yolu gidemeyecek kadar zayıf düşmüştü, bacaklarının kendisini oraya kadar taşıyacağına güvenemediğine göre olduğu yerde kalacaktı. Yapacak başka işi olmadığından biraz kar yedi, sonra da düşünü anımsamaya çalıştı.</span></span></p>

        <p class="calibre6"><span class="font3"><span class="calibre7">Yavaş yavaş, arabaların ve kamyonlarını seslerini, sabahın ilk saatlerindeki trafiğin uğultusunu duymaya başladı. Güneş yeni doğuyordu, ağaçlardaki kar eriyip yanı başına, yere düşerken Kemik Bey acaba şehirlerarası yol sandığım kadar yakında mı, diye merak etti. Kimi zaman sesler yanıltıcı olabiliyordu; havanın etkisiyle uzaktaki bir şeyin yakınında olduğunu sandığı çok olmuştu. Gücünü sonuçsuz çabalar için harcamak istemiyordu ama eğer yol sandığı yerdeyse, belki de bir kurtuluş fırsatı vardı. Trafik yoğunlaşmaya başlamıştı, ıslak karayolunun üzerinde hızla giden çeşitli taşıt araçlarını ayırt edebiliyordu artık, irili ufaklı arabalar, kamyonlar ve minibüsler, şehirlerarası otobüsler peş peşe geçiyorlardı. Her birinin direksiyonunda da bir kişi oturuyordu; bu sürücülerden biri bile durup kendisine yardım etse hayatı kurtutabilirdi herhalde. Ancak bunun için önündeki tepeyi tırmanması ve sonra öteki yamacından aşağı inmesi gerekiyordu, bu iş ne kadar güç olursa olsun yapılmalıydı. Yol, oralarda bir yerdeydi, Kemik Bey de onu bulmalıydı. Tek sakınca, yolu bir kerede bulmak zorunda oluşuydu. Yanlış yola saparsa yamacı yeniden tırmanıp baştan başlayacak gücü kalmazdı.</span></span></p>

        <p class="calibre17"><span class="font3"><span class="calibre7">Ama yol, düşündüğü yerdeydi, tam kırk dakika boyunca önüne çıkan dikenlerin, kaya çıkıntılarının ve toprağı delip yüzeye fırlamış köklerin arasından kendine yol açtıktan, bastığı yerden ayağının kayması yüzünden çamurlu bir yamaçtan aşağı yuvarlandıktan, tüyleri karla karışık çamurlara bulandıktan sonra, ateşler içinde yanan hasta köpek kurtuluşun yakında olduğunu sezdi. Yol müthiş büyüktü, baş döndürücüydü: altı şeritlik bir karayolu, üzerinde de her iki yöne hızla akıp geçen arabalar ve kamyonlar. Eriyen karın ıslaklığı yolun siyah yüzeyinde, metal korkuluklarda ve yolun iki yanına sıralanmış ağaçların dallarında hâlâ duruyordu, gökte parıldayan ve aşağıdaki milyonlarca su damlacığının üzerine vuran kış güneşiyle birlikte karayolu Kemik Bey'in gözlerinin önünde ışıl ışıl bir manzara, her şeye egemen olan bir ışık tarlası gibi açıldı. Onun da beklediği böyle bir şeydi; yamaca binbir çabayla tırmanıp öte yanından aşağı indiği ve epeyce zorlandığı o kırk dakika boyunca aklına gelen düşüncenin, sorununun tek çözümü olduğunu anlamıştı. Kamyonlar ile arabalar onu buradan alıp götürebilirlerdi ama aynı zamanda kemiklerini ezebilir ve son nefesini verdirtebilirlerdi de. İyice düşününce, apaçık anlamıştı bunu. Zamanının gelmesini beklemesine gerek yoktu; zaman hazır bekliyordu. Yapacağı tek şey yola adım atmaktı; atar atmaz Timbuktu’da olabilirdi. Sözcüklerin ve içi görünen ekmek kızartıcıların ülkesinde, köpeklerin insanlarla aynı dili konuşabildiği, bisiklet tekerleklerinin ve yakıcı çöllerin dünyasında olabilirdi. Willy başta onaylamazdı bunu ama Kemik Bey’in intihar ederek oraya geldiğini sandığı için onaylamazdı. Oysa Kemik Bey intihar gibi bayağı bir şey düşünmüyordu ki. Yalnızca bir oyun oynayacaktı, hangi hasta ve çılgın, yaşlı köpek olsa oynardı bu oyunu. Kendisi de şu anda böyle bir köpek değil miydi zaten? <span class="calibre3">Hasta ve çılgın bir yaşlı köpek.</span></span></span></p>

        <p class="calibre11"><span class="font3"><span class="calibre7">Oynayacağı oyunun adı, “arabaya-değ-kaç"tı; saygın, eski ve geçerli bir spordu, yaşlanan köpekler böylece gençliğin görkemini yeniden yaşayabilirdi. Keyifli bir oyundu, dinçleştiriciydi, her köpeğin spor becerisine meydan okur tarzdaydı. Yolun karşısına koş, bakalım kimse çarpmadan karşıya geçebiliyor musun? Ne kadar çok karşıya geçmeyi başarırsan o kadar büyük bir şampiyon olursun. Ama eninde sonunda yorulurdun elbette, “arabaya-değ-kaç oynayıp son turda paçayı kaptırmayan köpek yoktu. Ama bu oyunun güzel yanı da buydu işte. Kaybettiğin anda, kazanan oluyordun.</span></span></p>

        <p class="calibre11"><span class="font3"><span class="calibre7">Virginia’daki o ışıl ışıl kış sabahı da her şey böyle oldu işte; merhum şair Willy G. Christmas’ın yoldaşı olan Kemik Bey, namı diğer Parlaktus köpeklerin şampiyonu olduğunu kanıtlamak üzere harekete geçti. Otların arasından karayolunun doğu yanına çıktı, arabaların seyrelmesini bekledi, sonra da koşmaya başladı. Adamakıllı bitkin düşmesine karşın yine de bacaklarında derman vardı; adımlarını sıralamaya başlayınca aylardır olmadığı kadar güçlü ve mutlu hissetti kendini. Dört bir yandan üstüne gelen seslere, ışıklara, parıltıya ve uğultuya doğru koştu.</span></span></p>

        <p class="calibre11"><span class="font3"><span class="calibre7">Talihi yardım ederse akşam olmadan Willy’nin yanına varırdı.</span></span></p>

        <p class="calibre20"><a class="pcalibre pcalibre1" id="bookmark1"></a><sup class="calibre18"><span class="calibre9"><a class="pcalibre pcalibre1" href="../Text/timbuktu_2.htm#footnote1">1</a></span></sup></p>

        <p class="calibre20"><span><span class="font4"><span class="calibre9">Fransız lirik şiirinin en büyük adlarından.</span></span></span> <span class="font4"><span class="calibre9">XV. yüzyılda yaşadı. Defalarca hapse düştü, yaşamını ayyaşların, suçluların arasında geçirdi. (Ç.N.)</span></span></p>

        <p class="calibre20"><a class="pcalibre pcalibre1" id="bookmark2"></a><sup class="calibre18"><span class="calibre9"><a class="pcalibre pcalibre1" href="../Text/timbuktu_2.htm#footnote2">2</a></span></sup></p>

        <p class="calibre20"><span class="font4"><span class="calibre9">Sözcük oyununu verebilmek için Satan ve Santa sözcükleri, İngilizce olarak bırakılmıştır. Satan, Şeytan; Santo, Aziz anlamına gelmektedir. (Ç.N.)</span></span></p>

        <p class="calibre20"><a class="pcalibre pcalibre1" id="bookmark3"></a><sup class="calibre18"><span class="calibre9"><a class="pcalibre pcalibre1" href="../Text/timbuktu_2.htm#footnote3">3</a></span></sup></p>

        <p class="calibre20"><span class="font4"><span class="calibre9">(Alm.) <i class="calibre26">Verstehst</i> Anlıyor musun? (Ç.N.)</span></span></p>

        <p class="calibre20"><a class="pcalibre pcalibre1" id="bookmark4"></a><sup class="calibre18"><span class="calibre9"><a class="pcalibre pcalibre1" href="../Text/timbuktu_2.htm#footnote4">4</a></span></sup></p>

        <p class="calibre20"><span class="font4"><span class="calibre9">İngilizcede köpek anlamına gelen <i class="calibre26">dog</i> sözcüğü tersten okununca Tanrı anlamına gelen <i class="calibre26">god</i> oluyor. (Ç.N.)</span></span></p>

        <p class="calibre20"><a class="pcalibre pcalibre1" id="bookmark5"></a><sup class="calibre18"><span class="calibre9"><a class="pcalibre pcalibre1" href="../Text/timbuktu_2.htm#footnote5">5</a></span></sup></p>

        <p class="calibre20"><span class="font4"><span class="calibre9">   Burada bir söz oyunu yapılıyor. Grant, İngilizcede “sun<sup class="calibre18">M</sup>mak anlamına da gelir. (Ç.N.)</span></span></p>

        <p class="calibre20"><a class="pcalibre pcalibre1" id="bookmark6"></a><sup class="calibre18"><span class="calibre9"><a class="pcalibre pcalibre1" href="../Text/timbuktu_2.htm#footnote6">6</a></span></sup></p>

        <p class="calibre20"><span class="font4"><span class="calibre9">   (İng.) Bilgi.</span></span></p>

        <p class="calibre20"><a class="pcalibre pcalibre1" id="bookmark7"></a><sup class="calibre18"><span class="calibre9"><a class="pcalibre pcalibre1" href="../Text/timbuktu_2.htm#footnote7">7</a></span></sup></p>

        <p class="calibre20"><span class="font4"><span class="calibre9">   (İng.) Biber.</span></span></p>

        <p class="calibre20"><a class="pcalibre pcalibre1" id="bookmark8"></a><sup class="calibre18"><span class="calibre9"><a class="pcalibre pcalibre1" href="../Text/timbuktu_2.htm#footnote8">8</a></span></sup></p>

        <p class="calibre20"><span class="font4"><span class="calibre9">(Fr.) Öyle değil mi? (Ç.N.)</span></span></p>

        <p class="calibre20"><a class="pcalibre pcalibre1" id="bookmark9"></a><sup class="calibre18"><span class="calibre9"><a class="pcalibre pcalibre1" href="../Text/timbuktu_2.htm#footnote9">9</a></span></sup></p>

        <p class="calibre20"><span class="font4"><span class="calibre9">(Fr.) <span>Emrine amade köpek.</span> (Ç.N.)</span></span></p>

        <p class="calibre20"><a class="pcalibre pcalibre1" id="bookmark10"></a><sup class="calibre18"><span class="calibre9"><a class="pcalibre pcalibre1" href="#footnote10">10</a></span></sup></p>

        <p class="calibre20"><span class="font4"><span class="calibre9">Simgesi sarıasma kuşu olan bir beyzbol çakımı. (Ç.N.)</span></span></p>
      </div>
    </div>
  </div>
</body>
</html>
