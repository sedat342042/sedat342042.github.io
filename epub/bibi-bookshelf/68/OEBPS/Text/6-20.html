<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-20.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-20.html" xml:lang="tr-TR">
    <div class="Basic-Text-Frame-4">
      <p class="split"></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-51" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">49</span></p>

      <p class="cizgi30" xml:lang="en-GB"><img alt="19336.jpg" class="Basic-Graphics-Frame" src="../Images/19336.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Kışın ilk gerçek karı gece yarısı yağdı; hep öyle olurdu sanki. Sara kanepede uyurken, bir tıkırtıyla uyandı. Bu ses, görmekte olduğu rüyaya karışmıştı bir süre; Sara rüyasında hamileydi ve bunu Hollis’e söylemeye çalışıyordu. Rüya kafa karıştırıcı bir şekilde çeşitli yerlerde geçiyordu (Sara’nın büyüdüğü yerin, İlk Koloni’deki evin verandasında; biyodizel fabrikasında, öğütücülerin gürültüsünün ortasında; mavi sahne perdeleri yıpranmış, tamamen hayali bir metruk tiyatroda) ve her ne kadar etrafta başkaları (Jackie, Michael, Karen Molyneau ve kızları) dolansa da, rüyada yalnızlık hissi hâkimdi: Sara’yla Hollis baş başaydılar ve Sara’nın içinde tekme atan bebek –Sara bunun bir çeşit şifre olduğuna inanıyordu– doğmak istiyordu. Sara bunu Hollis’e açıklamaya çalıştığında, bambaşka sözler çıkıyordu ağzından –“Hamileyim” diyeceğine “Yağmur yağıyor” diyordu, “Bebeğim olacak” diyeceğine “Bugün salı” diyordu–; bu yüzden Hollis ona önce şaşkınlıkla, sonra da eğlenerek bakıyor ve sonunda kahkahayı basıyordu. “Komik değil” diyordu Sara. Hollis içten, gürültülü kahkahalar atarken Sara’nın gözleri âcizlikten dolu dolu oluyordu. “Komik değil, komik değil, komik değil...” deyip dururken, birden uyandı.</span></p>

      <p class="paragraf"><span class="metin-1" xml:lang="tr-TR">Bir an hiç kımıldamadan yattı. Tıkırtı pencereden geliyordu. Sara üstündeki battaniyeyi kaldırıp odanın diğer tarafına gitti ve perdeleri açtı. Kubbe’nin geceleri aydınlatılan bahçesi, karanlık denizindeki aydınlık bir adaydı ve huzmelerin içinden yağan, sert rüzgârlarla savrulan buzlu kar taneleri görünüyordu. Kar değil dolu yağıyordu sanki, ama Sara pencerenin önünde dururken bir şey değişti. Kar taneleri yavaşlayıp irileşti. Bütün yüzeylere yağıp, her şeyi beyaz bir pelerin gibi örttü. Dairenin diğer iki odasından birinde Lila, öbür odada da Sara’nın kızı, küçük yatağında mışıl mışıl uyuyordu. Sara oraya gitmeyi, küçük kızı kaldırıp kucağına almayı ve kanepeye götürmeyi, uyuyan çocuğa sarılmayı öyle istiyordu ki. Onun saçına ve tenine dokunmayı, sıcak nefesini hissetmeyi. Ama bu düşünce boş bir hayaldi; Sara bunun mümkün olabileceğini hayal etmeye cesaret edemiyordu. Yağan karı hasretle, onun dünyayı yavaş yavaş silmesinden memnunluk duyarak seyretti; gerçi yaylada karın başka bir anlama geldiğini biliyordu. Donmuş parmaklar, üşüyen bedenler. Karanlık ve sefillik içinde geçirilen aylar.</span> <span class="metin-italik" xml:lang="tr-TR">Eh,</span> <span class="metin-1" xml:lang="tr-TR">diye düşündü Sara ürpererek.</span> <span class="metin-italik" xml:lang="tr-TR">Kış. Başladı demek. En azından ben içeride olacağım.</span></p>

      <p class="paragraf"><span class="metin-1" xml:lang="tr-TR">Ama sabah uyandığında, bir şey değişmişti yine.</span></p>

      <p class="paragraf"><span class="metin-1" xml:lang="tr-TR">“Dani, bak! Kar!”</span></p>

      <p class="paragraf"><span class="metin-1" xml:lang="tr-TR">Oda göz kamaştırıcı bir aydınlığa boğuldu. Gecelikli küçük kız bir sandalyeye çıkıp perdeleri açmış ve burnunu buz tutmuş cama yaslamıştı. Kanepeden fırlayan Sara perdeleri sertçe kapadı.</span></p>

      <p class="paragraf"><span class="metin-1" xml:lang="tr-TR">“Ama görmek istiyorum!”</span></p>

      <p class="paragraf"><span class="metin-1" xml:lang="tr-TR">Diğer odadan: “Dani! Neredesin? Sana ihtiyacım var!”</span></p>

      <p class="paragraf"><span class="metin-1" xml:lang="tr-TR">“Bir dakika!” Sara kızın yalvaran gözlerine baktı. “Üzgünüm canım. Kuralı biliyorsun.”</span></p>

      <p class="paragraf"><span class="metin-1" xml:lang="tr-TR">“Ama o yatakta kalabilir!”</span></p>

      <p class="paragraf"><span class="metin-1" xml:lang="tr-TR">“</span><span class="metin-italik" xml:lang="tr-TR">Dani!</span><span class="metin-1" xml:lang="tr-TR">”</span></p>

      <p class="paragraf"><span class="metin-1" xml:lang="tr-TR">Sara iç geçirdi. Lila sabahları huysuz oluyordu, çatacak yer arıyor ve sebebi belirsiz bir korkuya kapılıyordu. Her beslenmesinden sonra, gün geçtikçe daha çok böyle oluyordu. Kanın canlandırıcı büyüsünün etkisi altındayken keyfi yerine geliyordu ve ikisine iyi davranıyordu, hatta biraz uçarı oluyordu, Kate’e kişisel olmaktan çok genel bir ilgi duyuyor gibi görünüyordu; çocuğun kaç yaşında olduğunu bilmezmiş gibi, o daha bebekmiş gibi konuşuyordu çoğu zaman. Lila bu iyi günlerindeyken, Cherry Creek diye bir yerde yaşadığından, David diye bir adamla evli olduğundan –gerçi Brad diye birinden bahsettiği de oluyordu, o ikisinin isimlerini karıştırıyordu–, Sara’nınsa “servis” (her ne ise) tarafından gönderilmiş bir hizmetçi olduğundan tamamen eminmiş gibi konuşuyordu. Ama dört beş gün sonra, kanın etkisi azaldıkça, huzursuzlanmaya ve paniklemeye başlıyordu; bu karmaşık fanteziyi canlandırmakta giderek zorlanıyordu sanki.</span></p>

      <p class="paragraf"><span class="metin-1" xml:lang="tr-TR">“Onu banyoya götüreyim. Sonra seni oyun oynamak için dışarı çıkarabilir miyim diye bakarım. Anlaştık mı?”</span></p>

      <p class="paragraf"><span class="metin-1" xml:lang="tr-TR">Küçük kız başını hararetle sallayarak onayladı.</span></p>

      <p class="paragraf"><span class="metin-1" xml:lang="tr-TR">“Haydi giyin şimdi.”</span></p>

      <p class="paragraf"><span class="metin-1" xml:lang="tr-TR">Sara diğer odaya geçince, Lila’nın yatakta oturduğunu ve tiril tiril geceliğinin göğüs kısmını sımsıkı tuttuğunu gördü. Sara onun yaşını tahmin etmek zorunda kalsa, elli yaşlarında göründüğünü söylerdi; yarın kadın daha da yaşlanacaktı, yüzündeki kırışıklıklar derinleşecekti, kasları sarkacaktı, saçı kırçıllaşacak ve seyrelecekti. Değişim Sara’nın gözü önünde gerçekleşecek kadar hızlı oluyordu bazen. Sonra Guilder kan getiriyordu, Kate’le Sara odadan çıkarılıyorlardı ve döndüklerinde onları parlak saçlı, pürüzsüz tenli, yirmi beş yaşında bir kadın karşılıyordu yine; döngü baştan başlıyordu.</span></p>

      <p class="paragraf"><span class="metin-1" xml:lang="tr-TR">“Neden karşılık vermedin? Kaygılandım.”</span></p>

      <p class="paragraf"><span class="metin-1" xml:lang="tr-TR">“Kusura bakmayın, uyanamadım.”</span></p>

      <p class="paragraf"><span class="metin-1" xml:lang="tr-TR">“Eva nerede?”</span></p>

      <p class="paragraf"><span class="metin-1" xml:lang="tr-TR">Kızın giyindiğini açıklayan Sara, Lila için küveti hazırlayacağını söyleyerek izin istedi. Lila makyaj masası gibi küveti de çok önemserdi. O aslan pençesi ayaklı, kozayı andıran, derin küvette saatlerce yatabilirdi. Sara musluğu açtı ve Lila’nın sabunlarıyla yağlarını, küçük krem kavanozlarını ve yeni yıkanmış iki büyük havluyu çıkardı. Lila mum ışığında yıkanmayı severdi; Sara tuvalet masasından aldığı bir kutu kibritle şamdanı yaktı. Lila kapıda belirdiğinde, hava buhar yüzünden saydamlığını yitirmişti artık. Kalın hizmetçi cüppesi giymiş olan Sara terlemeye başlamıştı. Lila kapıyı kapattı ve geceliğini çıkarmak için sırtını döndü. Vücudunun üst kısmı zayıftı; gerçi daha da zayıflayacaktı, gün geçtikçe vücut kütlesi kalçalarına ve basenlerine inecekti. Dönüp tekrar Sara’ya baktı ve küveti ihtiyatla inceledi.</span></p>

      <p class="paragraf"><span class="metin-1" xml:lang="tr-TR">“Dani, bugün kendimi iyi hissetmiyorum. Küvete girmeme yardım eder misin?”</span></p>

      <p class="paragraf"><span class="metin-1" xml:lang="tr-TR">Sara’nın elinden tuttuğu Lila küvete dikkatle girip, buharı tüten suyun içine oturdu. Suya gömülen kadının yüz ifadesi yumuşadı ve gerginliği kayboldu. Çenesine kadar suya girince derin derin, mutlulukla nefes alıp ellerini vücudunun önünde çark ettirdi. Başını geriye atıp saçını ıslattıktan sonra doğruldu, saçını salladı ve sırtını küvete yasladı. Memelerinin yerçekiminden kurtulup da göğüs hizasında salınması, onu genç gösteriyordu.</span></p>

      <p class="paragraf"><span class="metin-1" xml:lang="tr-TR">“Küvete bayılıyorum” diye mırıldandı.</span></p>

      <p class="paragraf"><span class="metin-1" xml:lang="tr-TR">Sara küvetin yanındaki tabureye oturdu. “Saçınızdan mı başlayayım?”</span></p>

      <p class="paragraf"><span class="metin-1" xml:lang="tr-TR">“Mmmmmm.” Lila’nın gözleri kapalıydı. “Lütfen.”</span></p>

      <p class="paragraf"><span class="metin-1" xml:lang="tr-TR">Sara işe koyuldu. Lila her konuda olduğu gibi saçının yıkanması konusunda da belirli bir yöntemin izlenmesinden hoşlanırdı. Sara önce onun başının tepesini yıkardı, iyice ovuşturarak masaj yapardı, sonra da parmaklarını daldırıp aşağı indirerek uzun saçı düzeltirdi. Saçı sabunlayıp durular, sonra da aynı şeyleri bu kez kokulu yağ kullanarak yinelerdi. Sara bunu birden çok kez yaptırırdı bazen.</span></p>

      <p class="paragraf"><span class="metin-1" xml:lang="tr-TR">Sara “Dün gece kar yağdı” deme riskine girdi.</span></p>

      <p class="paragraf"><span class="metin-1" xml:lang="tr-TR">“Hımmmm.” Lila’nın yüzü gevşemişti, gözleri hâlâ kapalıydı. “Eh, Denver böyledir işte. Havayı beğenmediysen bir dakika bekle, mutlaka değişir. Babam öyle derdi hep.”</span></p>

      <p class="paragraf"><span class="metin-1" xml:lang="tr-TR">Lila konuşmalarında babasının sözlerini sık sık tekrarlardı. Sara küvetteki suyla doldurduğu maşrapayı Lila’nın başından aşağı boşaltarak kadının alnındaki sabunu temizledikten sonra yağla masaj yapmaya başladı.</span></p>

      <p class="paragraf"><span class="metin-1" xml:lang="tr-TR">“Her yer kapanır herhalde” diye devam etti kadın. “Markete gitmeyi çok istiyordum. Evde her şey bitti.” Sara, Lila’nın daireden dışarı adım attığını hiç görmemişti oysa. “Ne istiyorum, biliyor musun Dina? Nefis bir öğle yemeğini tadını çıkara çıkara yemek istiyorum. Özel bir mekânda. Masa örtüleriyle porselenleri şık olan, masaları çiçekli bir yerde.”</span></p>

      <p class="paragraf"><span class="metin-1" xml:lang="tr-TR">Sara onun suyuna gitmeyi öğrenmişti. “Kulağa hoş geliyor.”</span></p>

      <p class="paragraf"><span class="metin-1" xml:lang="tr-TR">Anılara dalan Lila uzun uzun iç geçirerek küvete iyice gömüldü. “Nefis bir öğle yemeğini tadını çıkara çıkara yemeyeli o kadar uzun zaman oldu ki anlatamam.”</span></p>

      <p class="paragraf"><span class="metin-1" xml:lang="tr-TR">Birkaç dakika geçti; Sara kadının kafa derisine yağla masaj yapmayı sürdürdü. “Biraz dışarı çıkmak Eva’nın hoşuna gider bence.” Bu ismi söylemek korkunç bir yalan söylemek gibiydi, ama kaçınılmaz oluyordu bazen.</span></p>

      <p class="paragraf"><span class="metin-1" xml:lang="tr-TR">“Evet, gider herhalde” diye kaçamaklı bir yanıt verdi Lila.</span></p>

      <p class="paragraf"><span class="metin-1" xml:lang="tr-TR">“Merak ettim de, oyun oynayabileceği çocuklar var mı acaba?”</span></p>

      <p class="paragraf"><span class="metin-1" xml:lang="tr-TR">“Çocuklar mı?”</span></p>

      <p class="paragraf"><span class="metin-1" xml:lang="tr-TR">“Evet, yaşıtları. Arkadaşlarının olması güzel olur diye düşündüm.”</span></p>

      <p class="paragraf"><span class="metin-1" xml:lang="tr-TR">Lila kaşlarını çattı, rahatsız olmuştu. Sara fazla ileri gidip gitmediğini merak etti. “Eh” dedi Lila taviz verircesine, “komşunun küçük kızı var, adını unuttum. Siyah saçlı. Ama onu pek görmüyorum. Buralarda komşuluk ilişkileri pek yoktur. Bana sorarsan, hepsinin burnu bir karış havada.” Sonra: “Ama sen onunla yakın arkadaşsın zaten, değil mi Dani?”</span></p>

      <p class="paragraf"><span class="metin-1" xml:lang="tr-TR">Arkadaş. Ne acı verici bir ironiydi bu. “Öyle olmaya çalışıyorum.”</span></p>

      <p class="paragraf"><span class="metin-1" xml:lang="tr-TR">“Hayır, bundan fazlası.” Lila uykulu uykulu gülümsedi. “Sen farklısın, hissediyorum. Eva’nın senin gibi bir arkadaşı olması harika bence.”</span></p>

      <p class="paragraf"><span class="metin-1" xml:lang="tr-TR">“Onu dışarı çıkarabilirim öyleyse” dedi Sara.</span></p>

      <p class="paragraf"><span class="metin-1" xml:lang="tr-TR">“Biraz sonra.” Lila tekrar gözlerini kapadı. “Bana kitap okursun diye umuyordum. Küvetteyken kitap okunmasına bayılırım.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Kaçtıklarında öğlen olmak üzereydi. Sara, Eva’ya palto, parmaksız eldiven ve lastik galoş giydirdi; bir yün bereyi de küçük kızın kulaklarına kadar indirdi. Kendisininse cüppesi, eski spor ayakkabıları ve yün çorapları vardı sadece, ama bunu pek umursamıyordu. Ayakları üşüse ne olurdu yani? Merdivenden avluya indiler ve değişip bambaşka olmuş gibi görünen bir dünyaya çıktılar. Havada keskin, taze bir koku vardı ve karlardan yansıyan gün ışığı göz kamaştırıcıydı. Sara loş dairede günlerce hapsolduktan sonra, gözlerinin aydınlığa alışması için eşikte bir an duraksamak zorunda kaldı. Kate ise böyle bir sorun yaşamadı. Birden canlanarak Sara’nın elini bıraktı ve kapıdan dışarı fırlayıp avluda koştu. Sara onun peşinden güçlükle koşarken –spor ayakkabılar konusunda yanılmış olabilirdi; sorun olacak gibiydiler–, çocuk avuç avuç aldığı karları ağzına tıkıştırmaya başladı.</span></p>

      <p class="paragraf"><span class="metin-1" xml:lang="tr-TR">“Tadı... soğuk.” Kız mutlu mutlu gülüyordu. “Denesene.”</span></p>

      <p class="paragraf"><span class="metin-1" xml:lang="tr-TR">Sara söyleneni yaptı. “Mmm” dedi.</span></p>

      <p class="paragraf"><span class="metin-1" xml:lang="tr-TR">Kıza kardan adam yapmayı gösterdi. Hoş bir nostaljiye kapıldı; sanki küçüklüğüne dönmüştü ve Sığınak’ın avlusunda oynuyordu. Ama artık durum farklıydı; Sara anneydi. Zamanın durdurulmaz çarkı dönmüştü. Sara şimdilik bütün acılarını aklından kovdu. Herhangi bir yerde olabilirlerdi. İkisi.</span></p>

      <p class="paragraf"><span class="metin-1" xml:lang="tr-TR">Amy’yi de düşündü, yıllardır ilk kez. Görünüşe göre asla küçük bir kız olmayan, ama her nasılsa bir yandan da hep öyle olan Amy’yi; zamanı dönen bir çark olarak değil, durmuş bir şey olarak deneyimleyen Amy’yi, avcunda bir yüzyılı taşıyan Hiçlikten Gelen Kız’ı. Sara beklenmedik bir şekilde onun için üzüldü birden. Amy’nin Çiftlik’teki o gecede viral şişelerini ateşe atıp yok etmesinin sebebini hep merak etmişti. Sara onlardan nefret etse de, sırf varlıklarından değil, temsil ettikleri şeyden de nefret etse de, o şişelerin aynı zamanda bir umut ışığı, On İki’ye karşı kullanabilecekleri kadar güçlü tek silah olduğunu biliyordu. (</span><span class="metin-italik" xml:lang="tr-TR">On İki</span><span class="metin-1" xml:lang="tr-TR">, diye düşündü; bu ismi de aklından geçirmeyeli ne kadar olmuştu?) Sara, Amy’nin kararı konusunda ne düşüneceğini bilememişti hiç; şimdiyse yanıtı biliyordu. Amy o şişeler yüzünden yoksun kaldığı hayatın tek insani gerçeklik olduğunun farkındaydı. Gizemlerin en büyüğü... Ölümün ve sonrasının gizemi Sara’nın kızında, Sara’nın vücudunun yarattığı ve hayatta oluşuyla muzaffer bu küçük insanda yatıyordu. O kadar barizdi ki. Ölüm hiçbir şey değildi, çünkü ölüm yoktu. Kate sırf varlığıyla bile Sara’nın sonsuz bir şeyle bağlantıya geçmesini sağlamıştı. Çocuk sahibi olmak, gerçek ölümsüzlük armağanına sahip olmak demekti... Zamanın Amy’nin durumundaki gibi durması değil, sonsuza dek akması demekti.</span></p>

      <p class="paragraf"><span class="metin-1" xml:lang="tr-TR">“Kardan melekler yapalım” dedi.</span></p>

      <p class="paragraf"><span class="metin-1" xml:lang="tr-TR">Kate bunu daha önce hiç yapmamıştı. Yan yana yatıp beyazlığa gömüldüler ve parmak uçlarını hafifçe dokundurdular. Tepeden seyreden güneşle gökyüzü onlara tanıklık ediyordu. Kollarını yukarı aşağı hareket ettirdikten sonra izleri incelemek için kalktılar. Sara meleklerin ne olduğunu açıkladı: Biziz.</span></p>

      <p class="paragraf"><span class="metin-1" xml:lang="tr-TR">“Bu komikmiş” dedi kız gülümseyerek.</span></p>

      <p class="paragraf"><span class="metin-1" xml:lang="tr-TR">Hizmetçi kız Jenny öğle yemeği getirecekti; karda geçirdikleri zaman sona ermişti. Sara günün geri kalanını hayal etti: Lila hayal dünyasına dalarak ikisini yalnız bırakacaktı; ıslak giysiler şöminenin önündeki askılıklarda kururken, Sara’yla kızı kanepede kıvrılacaklar ve birbirine dokunan vücutlarının tatlı ısısını hissederlerken Sara saatlerce masal okuyacaktı –</span><span class="metin-italik" xml:lang="tr-TR">Tavşan Peter, Sincap Nutkin, James ve Dev Şeftali</span><span class="metin-1" xml:lang="tr-TR">–, ardından da uykuya dalacaklardı, rüyaları kaynaşacaktı. Sara hiç bu kadar mutlu olmamıştı.</span></p>

      <p class="paragraf"><span class="metin-1" xml:lang="tr-TR">Kapıya doğru yürürlerken Sara başını kaldırıp pencereye göz atınca, perdelerin açık olduğunu gördü. Lila onları seyrediyordu; gözleri siyah gözlüğün ardında gizliydi. Ne kadar zamandır oradaydı?</span></p>

      <p class="paragraf"><span class="metin-1" xml:lang="tr-TR">“Ne yapıyor?” diye sordu Kate.</span></p>

      <p class="paragraf"><span class="metin-1" xml:lang="tr-TR">Sara zoraki gülümsedi. “Bence bizi seyretmek hoşuna gitti o kadar.” Ama için için korkuya kapıldı.</span></p>

      <p class="paragraf"><span class="metin-1" xml:lang="tr-TR">“Neden ona anneciğim demem gerekiyor?”</span></p>

      <p class="paragraf"><span class="metin-1" xml:lang="tr-TR">Sara durdu. “Ne dedin?”</span></p>

      <p class="paragraf"><span class="metin-1" xml:lang="tr-TR">Kız suskun kaldı bir an. Dallardan eriyen karlar damlıyordu.</span></p>

      <p class="paragraf"><span class="metin-1" xml:lang="tr-TR">“Yoruldum Dani” dedi Kate. “Beni kucağına alır mısın?”</span></p>

      <p class="paragraf"><span class="metin-1" xml:lang="tr-TR">Dayanılmaz mutluluk. Sara’nın kucağındaki kız tüy gibi hafifti. Sara’nın eksik olan kısmı, geri gelmişti. Lila hâlâ onları pencereden seyrediyordu, ama Sara’nın umurunda değildi bu. Kollarıyla ve bacaklarıyla sımsıkı sarılmış olan Kate’i, kızını karlardan çıkarıp daireye geri götürdü.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Sara’ya mesaj gelmedi; gözleri ters duşan kaşığı, tabağın altına konmuş mesajı aradı her gün, ama bulamadı. Jenny gelip gidiyordu; ekmek, mısır lapası ve çorba getiriyordu ve tepsiyi bırakıp kaçıyordu. Kate’i avluya götürdüğü zaman hariç daireden hiç çıkmayan Sara, Vale’i tek bir kez gördü, Lila onu küvetin tıkanan gider deliğini açacak bir tesisatçı bulmaya gönderdiğinde. Vale koridorda iki işbirle birlikte yürüyordu; işbirlerden biri, Sara’nın ilk gününde asansörde gördüğü gerdanlı adamdı. Vale, Sara’nın yanından geçip gitmişti. Rolünü kusursuzca oynuyordu: Mevkisinin verdiği özgüvenle kasıla kasıla yürüyordu; bu doğal tavrıydı aslında. Birbirlerini tanıdıklarını sergileyecek bir hareket yapmadılar; Vale onu fark ettiyse bile, bunu belli etmedi.</span></p>

      <p class="paragraf"><span class="metin-1" xml:lang="tr-TR">Sara’nın acil durumlar hariç, kendiliğinden mesaj göndermesi yasaktı; ama temas kurulmaması onu kaygılandırdı. Sonunda riske girmeye karar verdi. Dairede kâğıt olmasa da, kitaplar vardı elbette. Sara bir gece, Lila yattıktan sonra</span> <span class="metin-italik" xml:lang="tr-TR">Ayı Winnie</span><span class="metin-1" xml:lang="tr-TR">’nin son sayfasının kenarını kopardı. Asıl mesele neyle yazacağıydı; dairede kurşunkalem de yoktu, tükenmez kalem de. Ama Sara, Lila’nın makyaj masasının en alt gözünde, içinde iğneler olan bir dikiş seti buldu. En sivri görünen iğneyi seçip işaretparmağının ucuna batırarak bir damla kan çıkardı. İğneyi kalem niyetine kullanarak, kargacık burgacık harflerle mesaj yazdı.</span></p>

      <p class="paragraf"><span class="metin-italik" xml:lang="tr-TR">Görüşmeliyiz. D.</span></p>

      <p class="paragraf"><span class="metin-1" xml:lang="tr-TR">Ertesi gün, Jenny öğleyin tepsiyi almaya geldiğinde, Sara onu bekliyordu. Kızın tepsiyi her zamanki gibi alıp gitmesine izin vermek yerine, tepsiyi masadan kaldırıp uzattı ve Jenny durumu anlasın diye önce kızın gözlerinin içine, sonra da tepsiye baktı.</span></p>

      <p class="paragraf"><span class="metin-1" xml:lang="tr-TR">“Sağ ol Jenny.”</span></p>

      <p class="paragraf"><span class="metin-1" xml:lang="tr-TR">İki gün sonra yanıt geldi. Sara cüppesinin altına gizlediği notu okumak için fırsat kolladı. Bu fırsat ancak sonradan, Lila şekerleme yaparken eline geçti. Beslenme zamanı gelen Lila bir deri bir kemik kalmıştı, halsiz ve sersemlemiş haldeydi; yakında Guilder kan getirecekti. Sara banyoda kâğıt parçasını açtı; mesajda bir tarih, bir yer ve tek cümlelik bir talimat yazılıydı. Sara’nın içi karardı; Kubbe’den çıkması gerekeceği aklına gelmemişti. İnanılır bir bahane bulup Lila’dan izin alması gerekecekti; izin alamazsa ne yapacağını bilmiyordu. İyice çökmüş olan Lila’nın, Sara’nın ne istediğini anlayacağı bile şüpheliydi.</span></p>

      <p class="paragraf"><span class="metin-1" xml:lang="tr-TR">Ertesi gün, Lila’nın saçını yıkarken konuyu açtı.</span> <span class="metin-italik" xml:lang="tr-TR">Birkaç saatliğine,</span> <span class="metin-1" xml:lang="tr-TR">dedi. Pazara gidecekti. Yeni yüzler görmek hoş olurdu; hem gitmişken özel yağlara, sabunlara bakabilirdi. Lila bunu duyunca epey huzursuzlandı; son günlerde Sara’ya iyice yapışmıştı, onu gözünün önünden pek ayırmıyordu. Ama Sara onu tatlı dille ikna etti sonunda.</span> <span class="metin-italik" xml:lang="tr-TR">Çok geç kalma ama,</span> <span class="metin-1" xml:lang="tr-TR">dedi Lila.</span> <span class="metin-italik" xml:lang="tr-TR">Sensiz ne yaparım bilmiyorum Dani.</span></p>

      <p class="paragraf"><span class="metin-1" xml:lang="tr-TR">Vale formaliteleri halletmişti; işbir kayıt masasında Sara’ya geçiş izni belgesini verirken, yalnızca iki saat vakti olduğu uyarısında bulundu resmi bir dille. Sara rüzgârlı havaya çıkıp pazara doğru yürüdü. Sadece işbirlerle kırmızı gözlülerin oradan alışveriş yapmasına izin vardı; kırmızı, mavi ve beyaz renkli küçük plastik fişler para niyetine kullanılıyordu. Sara’nın cüppesinin cebinde bunlardan beşer tane vardı; ona ücretli çalışanmış gibi davranan Lila yedi günde bir fişler verirdi. Üniversitenin yanındaki üç bina blokundan oluşan, bir zamanlar kentin küçük alışverişi merkezi olan pazar yerinin yollarındaki kar temizlenmişti. Şehrin büyük bölümü kullanılmıyordu, metruktu, yavaş yavaş çürüyordu. Üst düzey kadro hariç neredeyse tüm kırmızı gözlüler şehir merkezinin güney ucundaki, orta boylu apartmanlardan oluşan sitede kalıyorlardı. Pazar yeri şehrin kalbiydi; birer ucunda denetim noktaları vardı. Binalardan bazıları, kuruluş amaçlarını belli eden tabelalar taşıyordu hâlâ: Iowa Eyalet Bankası, Fort Powell Ordu Malzemeleri, Wimpy’s Kafe, Prairie Kitap ve Müzik Mağazası. Küçük, markizli bir sinema bile vardı; Sara işbirlerin oraya gitmelerine bazen izin verildiğini, bir avuç filmi tekrar tekrar izlediklerini duymuştu.</span></p>

      <p class="paragraf"><span class="metin-1" xml:lang="tr-TR">Denetim noktasında izin belgesini gösterdi. Sokaklarda devriyelerden ve ortalıkta gezinen, şık pardösülü, güneş gözlüklü bir avuç kırmızı gözlüden başka kimse yoktu. Peçesinin ardında gizlenen Sara bir anonimlik küresinin içinde hareket etse de, bu güvenlik hissinin tehlikeli bir yanılsama olduğunu biliyordu. Ne çok hızlı, ne çok yavaş yürüyordu; sokaklardan ve bina aralarından esen sert, soğuk rüzgârlara karşı başını eğmişti.</span></p>

      <p class="paragraf"><span class="metin-1" xml:lang="tr-TR">Eczaneye vardı. İçeri girerken çanlar çaldı. İçerisi sıcaktı; havada odun dumanının ve şifalı bitkilerin hoş kokuları vardı. Tezgâhın ardında duran, ince telli ve kırçıl saçlı, dişsiz ağzını büzmüş bir kadın bir teraziye eğilmişti ve uçuk sarı renkli bir tozu tartıp ufak cam şişelere küçük miktarlarda koyuyordu. İçeri giren Sara’ya göz atan kadın, bakışlarını kokulu yağlarla dolu bir vitrinin önünde duran işbire çevirdi hemen.</span> <span class="metin-italik" xml:lang="tr-TR">Dikkatli ol. Kim olduğunu biliyorum. Yaklaşma, ondan kurtulmamı bekle.</span> <span class="metin-1" xml:lang="tr-TR">Sonra yüksek, yardımsever bir sesle konuştu: “Özel bir şey arıyorsunuz galiba beyefendi.”</span></p>

      <p class="paragraf"><span class="metin-1" xml:lang="tr-TR">İşbir, bir kalıp sabunu kokluyordu. Otuzlarının ortalarındaydı, eli yüzü düzgündü, kibirli bir havası vardı. Sabunu vitrindeki yerine koydu. “Baş ağrısını geçirecek bir şey arıyorum.”</span></p>

      <p class="paragraf"><span class="metin-1" xml:lang="tr-TR">“Ah.” Kadın güven verici bir tavırla gülümsedi; çözüm hazırdı. “Bir saniye.”</span></p>

      <p class="paragraf"><span class="metin-1" xml:lang="tr-TR">Yaşlı kadın arkasındaki duvarı kaplayan raflardaki kavanozlardan birini seçti, bir kâğıt poşetin içine kaşıkla kuru yapraklardan koydu ve poşeti tezgâhın üstünden adama uzattı. “Bunu kaynatın. Bir tutam yeter.”</span></p>

      <p class="paragraf"><span class="metin-1" xml:lang="tr-TR">Adam poşeti huzursuzca inceledi. “İçinde ne var? Beni zehirlemeye çalışmıyorsun değil mi kocakarı?”</span></p>

      <p class="paragraf"><span class="metin-1" xml:lang="tr-TR">“Bildiğimiz dillon otundan başka bir şey yok. Ben de kullanıyorum. İsterseniz önce ben deneyebilirim.”</span></p>

      <p class="paragraf"><span class="metin-1" xml:lang="tr-TR">“Boş ver.”</span></p>

      <p class="paragraf"><span class="metin-1" xml:lang="tr-TR">Adam tek bir mavi fişle ödeme yaptı; kadın gözlerini ondan ayırmadı, ta ki adam çan sesleri eşliğinde kapıdan çıkana dek.</span></p>

      <p class="paragraf"><span class="metin-1" xml:lang="tr-TR">“Gel benimle” dedi Sara’ya.</span></p>

      <p class="paragraf"><span class="metin-1" xml:lang="tr-TR">Onu arka taraftaki depo odasına götürdü; burada masa, sandalyeler ve arka sokağa açılan bir kapı vardı. Sara’ya beklemesini söyleyen kadın, dükkânın ön kısmına döndü. Birkaç dakika geçti; kapı açıldı: Nina yaylacı tuniği ile siyah ceket giymiş, yüzünün alt yarısını da uzun bir eşarpla örtmüştü.</span></p>

      <p class="paragraf"><span class="metin-1" xml:lang="tr-TR">“Bu yaptığın şey inanılmaz salakça Sara. Bunun ne kadar tehlikeli olduğunu biliyor musun?”</span></p>

      <p class="paragraf"><span class="metin-1" xml:lang="tr-TR">Sara kadının çelik gibi gözlerine baktı. Kendi içindeki öfkeyi yeni fark etti.</span></p>

      <p class="paragraf"><span class="metin-1" xml:lang="tr-TR">“Kızımın sağ olduğunu biliyordunuz, değil mi?”</span></p>

      <p class="paragraf"><span class="metin-1" xml:lang="tr-TR">Nina eşarbı çözüyordu. “Elbette biliyorduk. Bizim</span> <span class="metin-italik" xml:lang="tr-TR">işimiz</span> <span class="metin-1" xml:lang="tr-TR">bu Sara: Bilgi toplarız ve elde ettiğimiz bilgileri kullanırız. Sevinirsin sanmıştım.”</span></p>

      <p class="paragraf"><span class="metin-1" xml:lang="tr-TR">“Ne kadar zamandır biliyorsunuz?”</span></p>

      <p class="paragraf"><span class="metin-1" xml:lang="tr-TR">“Önemi var mı ki?”</span></p>

      <p class="paragraf"><span class="metin-1" xml:lang="tr-TR">“Evet, lanet olsun, önemi var.”</span></p>

      <p class="paragraf"><span class="metin-1" xml:lang="tr-TR">Nina ona ters ters baktı. “Tamam, diyelim ki baştan beri biliyorduk. Diyelim ki sana söyledik. Ne yapardın? Cevap verme zahmetine girme. Fevri davranırdın, aptalca bir şey yapardın. Daha Kubbe’de on adım atmadan foyan meydana çıkardı. Teselli olacaksa şunu söyleyeyim ki, bu konuda epey tartıştık. Jackie bilmen gerektiğini düşünüyordu. Ama operasyonun başarısının daha önemli olduğuna karar verdik.”</span></p>

      <p class="paragraf"><span class="metin-1" xml:lang="tr-TR">“Verdik derken. Sen karar verdin yani.”</span></p>

      <p class="paragraf"><span class="metin-1" xml:lang="tr-TR">“Ben ve Eustace.” Nina’nın yüz ifadesi yumuşar gibi oldu bir an. Ama sadece bir an. “Kızma bu kadar. İstediğin oldu. Sevinmelisin.”</span></p>

      <p class="paragraf"><span class="metin-1" xml:lang="tr-TR">“Kızımı oradan çıkarmak istiyorum.”</span></p>

      <p class="paragraf"><span class="metin-1" xml:lang="tr-TR">“Biz de buna güveniyoruz zaten Sara. Onu çıkaracağız, zamanı gelince.”</span></p>

      <p class="paragraf"><span class="metin-1" xml:lang="tr-TR">“Ne zaman?”</span></p>

      <p class="paragraf"><span class="metin-1" xml:lang="tr-TR">“Yanıt bariz bence. Bu iş hallolunca.”</span></p>

      <p class="paragraf"><span class="metin-1" xml:lang="tr-TR">“Bana</span> <span class="metin-italik" xml:lang="tr-TR">şantaj</span> <span class="metin-1" xml:lang="tr-TR">mı yapıyorsun?”</span></p>

      <p class="paragraf"><span class="metin-1" xml:lang="tr-TR">Nina bu suçlama karşısında omuz silkti. “Yanlış anlama, şantaja karşı değilim. Ama sana şantaj yapmama gerek yok.” Sara’ya dikkatle baktı. “O kızların başına ne geliyor sence?”</span></p>

      <p class="paragraf"><span class="metin-1" xml:lang="tr-TR">“‘Kızların’ derken? Kızımdan başkası yok orada.”</span></p>

      <p class="paragraf"><span class="metin-1" xml:lang="tr-TR">“</span><span class="metin-italik" xml:lang="tr-TR">Şimdilik</span> <span class="metin-1" xml:lang="tr-TR">yok. Ama kızın ilk değil. Hep başka bir kız gelir Sara. Guilder, Lila’yı ancak çocuk vererek sakinleştirebiliyor. Ama çocuk belirli bir yaşa gelince, Lila ilgisini yitiriyor veya çocuk onu reddediyor. O zaman da Lila’ya yeni bir tane buluyorlar.”</span></p>

      <p class="paragraf"><span class="metin-1" xml:lang="tr-TR">Sara’nın başı döndü; oturmak zorunda kaldı. “Kaç yaşına gelince?”</span></p>

      <p class="paragraf"><span class="metin-1" xml:lang="tr-TR">“Beş, altı. Değişiyor. Ama mutlaka oluyor Sara. Sana bunu anlatmaya çalışıyorum. Zaman azalıyor. Bugün veya yarın olmayabilir, ama yakında olacak. O zaman da kızını bodruma gönderecekler.”</span></p>

      <p class="paragraf"><span class="metin-1" xml:lang="tr-TR">Sara bir sonraki soruyu güçlükle sordu: “Bodrumda ne var?”</span></p>

      <p class="paragraf"><span class="metin-1" xml:lang="tr-TR">“Kırmızı gözlülerin içtiği kan orada üretiliyor. Tam ayrıntıları bilmiyorum. İşlem insan kanıyla başlıyor, ama bu kan bir şekilde dönüştürülüyor. Onu her nasılsa değiştiriyorlar. Aşağıda bir adam var; bir çeşit viral olduğu söyleniyor. Ona Kaynak diyorlar. Damıtılmış insan kanı içiriyorlar ve vücudu bu kanı değiştiriyor. Kadına olanları gördün mü?”</span></p>

      <p class="paragraf"><span class="metin-1" xml:lang="tr-TR">Sara başıyla onayladı. “Hepsine aynı şey oluyor, ama erkeklerde daha yavaş. Kaynak’ın kanı onları canlandırıyor. Hayatta kalmalarını sağlıyor. Ama kızın bodruma indi mi bir daha çıkmaz.”</span></p>

      <p class="paragraf"><span class="metin-1" xml:lang="tr-TR">Sara’nın içinde duygu fırtınası kopmuştu. Öfke, âcizlik, kızını korumaya yönelik vahşice bir arzu. Hisleri öyle yoğundu ki kusacak gibi oldu.</span></p>

      <p class="paragraf"><span class="metin-1" xml:lang="tr-TR">“Ne yapmam gerekiyor?”</span></p>

      <p class="paragraf"><span class="metin-1" xml:lang="tr-TR">“Zamanı gelince söyleyeceğiz. Onu kurtaracağız. Söz veriyorum.”</span></p>

      <p class="paragraf"><span class="metin-1" xml:lang="tr-TR">Sara, Nina’nın ne istediğini anladı. Ne istediğini değil; ne emrettiğini. Onu kusursuzca manipüle etmişlerdi. Kate rehineydi ve fidyenin kanla ödenmesi gerekiyordu.</span></p>

      <p class="paragraf"><span class="metin-1" xml:lang="tr-TR">“O kadından nefret et Sara. Neler yaptığını düşün. Ben de dahil olmak üzere hepimiz öleceğiz, tıpkı Jackie gibi. Ölmem istendiğinde, bunu seve seve yapacağım. Planımızı uygulayamazsak kızın yapayalnız kalır. Ona asla ulaşamayız.”</span></p>

      <p class="paragraf"><span class="metin-1" xml:lang="tr-TR">“Nerede o?” diye sordu Sara. Daha açık konuşmasına gerek yoktu; kimi sorduğu belliydi.</span></p>

      <p class="paragraf"><span class="metin-1" xml:lang="tr-TR">“Henüz bilmemen daha iyi. Sana her zamanki yolla mesaj göndereceğiz. Sen kilit önem taşıyorsun ve zamanlama önemli.”</span></p>

      <p class="paragraf"><span class="metin-1" xml:lang="tr-TR">“Ya başaramazsam?”</span></p>

      <p class="paragraf"><span class="metin-1" xml:lang="tr-TR">“O zaman zaten ölürsün. Kızın da ölür. Zamanlama çok önemli. Nasıl yapacağını söyledim.” Sara’nın gözlerinin içine bakıyordu kadın. Gözlerinde şefkatten eser yoktu, buz gibi bir netlik vardı sadece. “Her şey yolunda giderse, kırmızı gözlülerin sonu gelecek. Guilder’ın, Lila’nın, hepsinin. Ne dediğimi anlıyor musun?”</span></p>

      <p class="paragraf"><span class="metin-1" xml:lang="tr-TR">Sara’nın zihni tamamen uyuşmuştu. Başını sallayarak onayladığını hissetti ve usulca “Evet” dediğini işitti.</span></p>

      <p class="paragraf"><span class="metin-1" xml:lang="tr-TR">“Öyleyse görevini yap. Kızın için yap. Adı Kate, değil mi?”</span></p>

      <p class="paragraf"><span class="metin-1" xml:lang="tr-TR">Sara afalladı. “Bunu nereden?..”</span></p>

      <p class="paragraf"><span class="metin-1" xml:lang="tr-TR">“Sen söylemiştin. Hatırlamıyor musun? Kızının doğduğu gün söylemiştin.”</span></p>

      <p class="paragraf"><span class="metin-italik" xml:lang="tr-TR">Tabii ya,</span> <span class="metin-1" xml:lang="tr-TR">diye düşündü Sara. Taşlar yerine oturuyordu. Nina doğumhanedeki kadındı, ona Kate’in saçından bir bukle veren kadındı.</span></p>

      <p class="paragraf"><span class="metin-1" xml:lang="tr-TR">“Bana inanmayabilirsin, ama bir haksızlığı gidermeye çalışıyorum Sara.”</span></p>

      <p class="paragraf"><span class="metin-1" xml:lang="tr-TR">Sara gülmek istedi. Hâlâ gülebiliyor olsa gülerdi. “Bunu gösterme yolun ilginç.”</span></p>

      <p class="paragraf"><span class="metin-1" xml:lang="tr-TR">“Olabilir. Ama zaman böyle.” Kadın yine duraksayıp onu süzdü. “Senin içinde var bu. Görüyorum.”</span></p>

      <p class="paragraf"><span class="metin-1" xml:lang="tr-TR">Kadın onda bir şey mi görüyordu gerçekten? Bu soru anlamsızdı. Sara başarma gücünü bir şekilde bulmak zorundaydı.</span></p>

      <p class="paragraf"><span class="metin-1" xml:lang="tr-TR">“Kızın için yap Sara. Kate için yap. Yoksa hiç şansı yok.”</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-52" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">50</span></p>

      <p class="cizgi30" xml:lang="en-GB"><img alt="19338.jpg" class="Basic-Graphics-Frame" src="../Images/19338.jpg" width="42%" /></p>

      <p class="Normal-4 para-style-override-22" xml:lang="en-US"></p>

      <p class="paragraf"><span class="metin-1" xml:lang="tr-TR">Ona yaptıkları şeyler katlanılırdı. Acı çektiği oluyordu; acının akrabasını, yani acı beklentisini de yaşıyordu. Ama katlanabiliyordu. Uzun süre boyunca, ondan hiçbir şey istemediler. Herhangi bir talepte bulunmadılar. Yaptıkları şeyi sırf hoşlandıkları için yapıyorlardı ve yapmaya devam edeceklerdi, karanlık bir haz alarak; Alicia kolayca boyun eğmedi. Çığlıklarını bastırdı, her şeye metanetle katlandı, elinden geldiğince güldü ve dedi ki:</span> <span class="metin-italik" xml:lang="tr-TR">Elinizden geleni ardınıza koymayın arkadaşlar. Zincire vurulması gereken benim. Sırf bu bile kendi içinde ve başlı başına bir zafer değil mi sizce?</span></p>

      <p class="paragraf"><span class="metin-1" xml:lang="tr-TR">En kötüsü suydu. Bu tuhaftı, çünkü Alicia suyu hep sevmişti. Çocukken korkusuz bir yüzücüydü, Koloni’deki mağaranın derinliklerine dalardı, nefesini olabildiğince tutardı, kulakları uğuldarken dibe dokunur ve saldığı nefes kabarcıklarının karanlığın içinden çok yukarıdaki gün ışığına doğru yükselmesini seyrederdi. Bazen ağzına huniyle su akıtıyorlardı. Bazense zincirlerini çözüp onu bir tahtaya yatırarak kayışla bağlıyor ve bir varil dolusu buz gibi suya baş aşağı batırıyorlardı. Alicia her seferinde</span> <span class="metin-italik" xml:lang="tr-TR">İşte başlıyor,</span> <span class="metin-1" xml:lang="tr-TR">diye düşünüyor ve saniyeleri sayarak, işkencenin sona ermesini bekliyordu.</span></p>

      <p class="paragraf"><span class="metin-1" xml:lang="tr-TR">Gün geçtikçe gücü azalmıştı. Çok fazla olmasa da yeterince. Ona sulu soya fasulyesi veya mısır lapası ve fazla pişip kayış gibi olmuş et parçaları veriyorlardı; dillendirmedikleri niyetleri, Alicia’nın olabildiğince uzun süre sağ kalmasını sağlamak ve ona işkence etmenin tadını çıkarmaktı, ama diğerleri olmadan. Eh... Alicia içinden yemin etti: Sonunda insan kanı tattığında, dönüşümünün bu son ve belirgin eylemini gerçekleştirdiğinde, tattığı kan onlarınki olacaktı. İnsanlıktan çıkmak ağır bir bedeldi, ama bu düşünce onu avutuyordu yine de. Alicia o piçlerin kanını son damlasına dek emecekti.</span></p>

      <p class="paragraf"><span class="metin-1" xml:lang="tr-TR">Kaç gün geçtiğini bilmenin yolu yoktu. Alicia yalnız kaldığı zamanlarda geçmişini düşünmeye, tablolarla dolu bir koridorda yürürcesine belleğinde gezinmeye başlamıştı: İlk Koloni’deki nöbeti; Peter, Amy ve diğerleriyle birlikte Karanlık Topraklardan Colorado’ya yaptığı yolculuk; Albay’la birlikte geçirdiği tuhaf, yavan çocukluğu. Alicia ona “komutanım” derdi hep, asla “babacığım” demezdi, hatta “Niles” bile demezdi; adam en baştan beri onun babası ya da arkadaşı değil, komutanı olmuştu. Şimdi bunu düşünmek tuhaftı. Alicia’nın anıları çeşitli duygularla, üzüntü ve mutlulukla, esriklik ve yalnızlıkla, biraz da sevgiyle yüklü olsa da, hepsindeki ortak duygu aidiyet hissiydi. Alicia anılarıydı, anıları da oydu. Anılarını asla yitirmeyeceğini umuyordu.</span></p>

      <p class="paragraf"><span class="metin-1" xml:lang="tr-TR">Tek niyetlerinin ona tekrar tekrar acı çektirmek olduğundan şüphelenmeye başladığı sırada, tutsaklığının ritmi, lider gibi görünen bir adamın ziyaretiyle bozuldu. Adam kendini tanıtmadı ve en az bir dakika boyunca tek kelime etmedi; tavandan sarkan Alicia’nın karşısında öylece durup, onu şaşırtıcı bir kitap okuyan birinin ifadesiyle seyretmekle yetindi. Üstünde siyah takım elbise, kravat ve kolalı beyaz gömlek vardı; en fazla otuz yaşında gösteriyordu. Cildi hiç güneş yüzü görmemişçesine solgun ve yumuşaktı. Ama gözleri gerçeği sergiliyordu. Alicia neden şaşıracaktı ki?</span></p>

      <p class="paragraf"><span class="metin-1" xml:lang="tr-TR">“Sen... farklısın.” Yaklaşan adam, Alicia’nın çevresini köpek gibi, hızlı hızlı burnundan soluyarak kokladı.</span></p>

      <p class="paragraf"><span class="metin-1" xml:lang="tr-TR">“Hı hı, hep öyle derler.”</span></p>

      <p class="paragraf"><span class="metin-1" xml:lang="tr-TR">“Kokundan anladım.”</span></p>

      <p class="paragraf"><span class="metin-1" xml:lang="tr-TR">“Temizlenmeye pek fırsatım olmadı.” Alicia ona en cüretkâr sırıtışını sergiledi. “Sen kimsin peki?..”</span></p>

      <p class="paragraf"><span class="metin-1" xml:lang="tr-TR">“Soruları ben sorarım.”</span></p>

      <p class="paragraf"><span class="metin-1" xml:lang="tr-TR">“Karanlıkta kitap okumamalısın. Gözlerine yazık.”</span></p>

      <p class="paragraf"><span class="metin-1" xml:lang="tr-TR">Adam geri çekilip Alicia’nın yüzünü tokatladı.</span></p>

      <p class="paragraf"><span class="metin-1" xml:lang="tr-TR">“Vay” dedi Alicia çenesini oynatarak. “Bu acıttı.”</span></p>

      <p class="paragraf"><span class="metin-1" xml:lang="tr-TR">Adam tekrar yaklaşıp, Alicia’nın yukarıdaki kolunu sertçe kıvırdı. “Neden levhan yok?”</span></p>

      <p class="paragraf"><span class="metin-1" xml:lang="tr-TR">“Kıyafetin hoş. İnsan daha güzel giyinmediğine hayıflanıyor.”</span></p>

      <p class="paragraf"><span class="metin-1" xml:lang="tr-TR">Alicia’nın yüzüne bir başka darbe, kırbaç gibi indi. Yaşaran gözlerini kırpıştıran Alicia dilini dişlerinde gezdirince kan tadı aldı. “Bunu hep yapıyorsunuz. Pek misafirperver değilsiniz. Sizden pek hoşlanmadım.”</span></p>

      <p class="paragraf"><span class="metin-1" xml:lang="tr-TR">Adam kanlı gözlerini hiddetle kıstı. Alicia sonuç almaya başlamıştı nihayet. “Bana Sergio’dan bahset.”</span></p>

      <p class="paragraf"><span class="metin-1" xml:lang="tr-TR">“Bu ismi çıkaramadım.”</span></p>

      <p class="paragraf"><span class="metin-1" xml:lang="tr-TR">Adam ona tekrar vurdu. Alicia’nın görüş alanında ışık noktacıkları belirdi. Adam tüm gücünü kullanmıyordu. Şiddetin dozunu yavaş yavaş artıracaktı.</span></p>

      <p class="paragraf"><span class="metin-1" xml:lang="tr-TR">“Beni indir de doğru dürüst sohbet edelim, ne dersin? Ne de olsa bu şekilde bir yere varamadığın ortada.”</span></p>

      <p class="paragraf"><span class="metin-1" xml:lang="tr-TR">Adam bu kez yumruk vurdu. Alicia’ya tahtayla vurulmuştu sanki. Başını sallayıp kan tükürdü.</span></p>

      <p class="paragraf"><span class="metin-1" xml:lang="tr-TR">“</span><span class="metin-italik" xml:lang="tr-TR">Söyle.</span><span class="metin-1" xml:lang="tr-TR">”</span></p>

      <p class="paragraf"><span class="metin-1" xml:lang="tr-TR">“Siktir git.”</span></p>

      <p class="paragraf"><span class="metin-1" xml:lang="tr-TR">Karnına sert bir darbe indi. Diyaframı mengene gibi kapanınca soluğu göğsünde donup kaldı. Nefessiz birkaç saniye geçirdi. Ciğerlerinin nihayet tekrar şiştiği anda, adam tekrar vurdu.</span></p>

      <p class="paragraf"><span class="metin-1" xml:lang="tr-TR">“</span><span class="metin-italik" xml:lang="tr-TR">Sergio... kim?</span><span class="metin-1" xml:lang="tr-TR">”</span></p>

      <p class="paragraf"><span class="metin-1" xml:lang="tr-TR">Alicia odaklanmakta biraz zorlanıyordu. Odaklanmakta, solumakta ve düşünmekte. Yeni bir darbeye hazırlandı, ama darbe gelmedi; adamın kapıyı açtığını fark etti. İçeri üç kişi girdi. Alt kısmında geniş bir çerçevesi olan, bel hizasında, bir çeşit tezgâh taşıyorlardı.</span></p>

      <p class="paragraf"><span class="metin-1" xml:lang="tr-TR">“Seni bir arkadaşımla tanıştırayım. Bu Kulampara. Tanışıyorsunuz aslında.”</span></p>

      <p class="paragraf"><span class="metin-1" xml:lang="tr-TR">Alicia’nın görüşü giderek netleşti. Adamın yüzünde bir tuhaflık vardı. Daha doğrusu yüzünün sağ tarafında; yüzünün o tarafı eşit pişirilmemiş bir et parçası gibiydi, ortasındaki kırmızılığın kenarları kararmıştı. Saçının yarısı ve burnunun çoğu yanmıştı. Gözü eriyip sulu jöle gibi olmuştu.</span></p>

      <p class="paragraf"><span class="metin-1" xml:lang="tr-TR">Alicia “Iyy” diye karşılık vermeyi başardı.</span></p>

      <p class="paragraf"><span class="metin-1" xml:lang="tr-TR">“Sen sıvı propanla dolu bir tüpe ateş etmeye karar verdiğinde, bizim Kulampara depo alanındaydı. Yaptığın şeyden pek hoşlanmadı.”</span></p>

      <p class="paragraf"><span class="metin-1" xml:lang="tr-TR">“Verimli bir gündü. Tanıştığımıza memnun oldum Kulampara. Adın süpermiş.”</span></p>

      <p class="paragraf"><span class="metin-1" xml:lang="tr-TR">“Kulampara’nın özel ilgi alanları var. Lakabını hak ettiği söylenebilir. Senden intikam almaya can atıyor.” Takım elbiseli adam, diğer iki adama döndü: “Onu yatırıp bağlayın. Ama düşündüm de, bir saniye bekleyin.”</span></p>

      <p class="paragraf"><span class="metin-1" xml:lang="tr-TR">Darbeler peş peşe indi. Alicia’nın yüzüne. Vücuduna. Adam yorulduğunda, Alicia pek bir şey hissetmiyordu artık. Acı başka bir şeye dönüşmüştü; uzak, belirsiz bir şeye. Zincir sesleri duydu ve bilekleri serbest kaldı. Tezgâhın üstünde beline kadar yüzükoyun yatıyordu, bacaklarıysa iyice açılmış ve çerçeveye bağlanmıştı. Pantolonu hoyratça çıkarılmıştı.</span></p>

      <p class="paragraf"><span class="metin-1" xml:lang="tr-TR">“Arkadaşımızı biraz yalnız bırakalım” dedi ilk adam; Alicia kapının kapandığını işitti, sonra da kilidin ürkütücü ve nihai sesini.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-53" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">51</span></p>

      <p class="cizgi30" xml:lang="en-GB"><img alt="19342.jpg" class="Basic-Graphics-Frame" src="../Images/19342.jpg" width="42%" /></p>

      <p class="Normal-4 para-style-override-22" xml:lang="en-US"></p>

      <p class="Normal-4 para-style-override-22" xml:lang="en-US"></p>

      <p class="paragraf"><span class="metin-1" xml:lang="tr-TR">Amy, Greer’la birlikte kuzeye yolculuk ederken, her gece rüyasında Wolgast’ı gördü. Bazen atlıkarıncadaydılar, bazense arabadaydılar, küçük kasabalardan ve baharda yemyeşil olmuş kırlardan geçiyorlardı, uzaklarda yükselen buz kaplı dağlar ışıldıyordu. Bu gece Oregon’da, kamptaydılar. Binanın salonundaydılar, yerde karşılıklı oturuyorlardı. Bağdaş kurmuşlardı ve yerde, aralarında duran Borsa tahtasının karelerinin renkleri solmuştu, paralar düzenli yığınlar halinde istiflenmişti. Amy’nin küçük şapkası vardı, Wolgast’ınsa küçük otomobili ve Wolgast fincanla zar atıp piyonunu ilerletiyor, Amy’nin altı (altı!) otelinden birinin bulunduğu St. Charles Place’e getiriyordu. Şömine odayı ısıtıyordu; pencerelerin ardındaki kadifemsi karanlıkta kuru kar yağıyor ve buz gibi kış soğuğu hüküm sürüyordu.</span></p>

      <p class="paragraf"><span class="metin-1" xml:lang="tr-TR">“Hadi be” diye homurdandı Wolgast.</span></p>

      <p class="paragraf"><span class="metin-1" xml:lang="tr-TR">Paraları verdi. Can sıkıntısı sahteydi; kaybetmek istiyordu. Amy’ye şanslı olduğunu söyledi.</span> <span class="metin-italik" xml:lang="tr-TR">Şanslısın Amy.</span></p>

      <p class="paragraf"><span class="metin-1" xml:lang="tr-TR">Piyonları tahtayı turlayıp durdu. Paralar el değiştirdi. Park Place, Illinois Caddesi, Marvin Gardens, saçma bir ad taşıyan “B. &amp;. O.” Amy’nin parası arttıkça Wolgast’ınki azaldı. Amy demiryolları ve kamu tesisleri satın aldı, her yere evler ve oteller dikti ve tahtaya yayıldıkça daha fazla bina dikme imkânı oldu. Bu ivmeli artışın matematiğini kavramak oyunda başarılı olmak için şarttı.</span></p>

      <p class="paragraf"><span class="metin-1" xml:lang="tr-TR">“Borç almam gerek galiba” diye itiraf etti Wolgast.</span></p>

      <p class="paragraf"><span class="metin-1" xml:lang="tr-TR">“Bankayı dene.” Amy zaferle sırıtıyordu. Wolgast borç aldı mı oyunu çabucak kaybedecekti; kollarını kaldırıp pes edecekti. Sonra kanepede her zamanki yerlerine geçeceklerdi ve battaniyeyi göğüslerine kadar çekip birbirlerine sırayla kitap okuyacaklardı. Bu gecenin kitabı: H. G. Wells,</span> <span class="metin-italik" xml:lang="tr-TR">Zaman Makinesi.</span></p>

      <p class="paragraf"><span class="metin-1" xml:lang="tr-TR">Wolgast zarları tahtaya attı. Üç ve dört. Arabasını ilerletip, üstünde küçük bir elmas yüzük resmi bulunan “Lüks Vergisi” karesine geldi.</span></p>

      <p class="paragraf"><span class="metin-1" xml:lang="tr-TR">“Yine mi?” Wolgast gözlerini devirip parayı ödedi. “Burada seninle olmak harika.” Gözlerini kaldırıp Amy’nin arkasındaki pencereye baktı. “Dışarıda amma kar yağıyor ha. Ne kadar zamandır yağıyor?”</span></p>

      <p class="paragraf"><span class="metin-1" xml:lang="tr-TR">“Epeydir yağıyor bence.”</span></p>

      <p class="paragraf"><span class="metin-1" xml:lang="tr-TR">“Karı hep sevmişimdir. Çocukluğumu hatırlatır. Ne zaman kar yağsa Noel’deymişim gibi gelir.”</span></p>

      <p class="paragraf"><span class="metin-1" xml:lang="tr-TR">Şöminedeki odunlar çatırdadı. Kar sık ormanın her yerine yağıyordu durmadan. Sabah olduğunda ortalık yumuşak, beyaz bir ışıkla aydınlanacak ve sessizlik çökecekti; gerçi bulundukları yerde sabah olmayacaktı.</span></p>

      <p class="paragraf"><span class="metin-1" xml:lang="tr-TR">“Annemle babam her sene beni</span> <span class="metin-italik" xml:lang="tr-TR">Bir Noel Şarkısı</span> <span class="metin-1" xml:lang="tr-TR">filmine götürürlerdi. Nerede oturursak oturalım, mutlaka bir sinemada o filmi bulup beni götürürlerdi. O iğrenç Jacob Marley beni korkuturdu hep.</span> <span class="metin-italik" xml:lang="tr-TR">Hayatı boyunca ördüğü zinciri taşıyordu.</span> <span class="metin-1" xml:lang="tr-TR">Ama güzel öyküydü. Öyle bir sürü öykü var.” Wolgast bir an düşündü. “Keşke burada seninle birlikte sonsuza dek kalabilsem diye düşünüyorum bazen. Salaklık ettiğimi biliyorum. Hiçbir şey sonsuza dek sürmez.”</span></p>

      <p class="paragraf"><span class="metin-1" xml:lang="tr-TR">“Bazı şeyler sürer.”</span></p>

      <p class="paragraf"><span class="metin-1" xml:lang="tr-TR">“Nasıl şeyler?”</span></p>

      <p class="paragraf"><span class="metin-1" xml:lang="tr-TR">“Hatırlamayı sevdiğimiz şeyler. İnsanlara duyduğumuz sevgi.”</span></p>

      <p class="paragraf"><span class="metin-1" xml:lang="tr-TR">“Benim seni sevdiğim gibi” dedi Wolgast.</span></p>

      <p class="paragraf"><span class="metin-1" xml:lang="tr-TR">Amy başıyla onayladı.</span></p>

      <p class="paragraf"><span class="metin-1" xml:lang="tr-TR">“Seni gerçekten seviyorum, biliyorsun” dedi Wolgast. “Bunu sana hiç söylemiş miydim?”</span></p>

      <p class="paragraf"><span class="metin-1" xml:lang="tr-TR">“Söylemene gerek yoktu. Hep biliyordum. Baştan beri biliyordum.”</span></p>

      <p class="paragraf"><span class="metin-1" xml:lang="tr-TR">“Hayır, söylemeliydim.” Wolgast’ın sesinde pişmanlık vardı. “Söylenmesi daha iyi.”</span></p>

      <p class="paragraf"><span class="metin-1" xml:lang="tr-TR">Orman kadar, ormana yağan kar kadar derin bir sessizlik çöktü.</span></p>

      <p class="paragraf"><span class="metin-1" xml:lang="tr-TR">“Sende bir değişiklik var Amy.” Wolgast onun yüzünü inceliyordu. “Bir şey değişmiş.”</span></p>

      <p class="paragraf"><span class="metin-1" xml:lang="tr-TR">“Bence de, evet.”</span></p>

      <p class="paragraf"><span class="metin-1" xml:lang="tr-TR">Yumuşak bir karanlık kenarlardan yaklaşıyordu. Hep böyle olurdu, bir sahnenin ışıkları sönermiş gibi olur ve sonunda yalnızca ikisi kalırdı geride.</span></p>

      <p class="paragraf"><span class="metin-1" xml:lang="tr-TR">“Eh, her ne ise” diyen Wolgast sırıttı, “hoşuma gitti.” Bir an duraksadıktan sonra tekrar konuştu: “Carter’a çok üzgün olduğumu söyledin mi?”</span></p>

      <p class="paragraf"><span class="metin-1" xml:lang="tr-TR">“Biliyor.”</span></p>

      <p class="paragraf"><span class="metin-1" xml:lang="tr-TR">Wolgast görmeyen gözlerle Amy’ye bakıyordu. “Kendimi o konuda asla bağışlayamadım. Onu görür görmez anlamıştım. O kadını tüm kalbiyle seviyordu.” Gözlerini Borsa tahtasına indirdi. “Oyun bitti gibi görünüyor. Nasıl başarıyorsun bilmem. Bir sonraki sefer ben kazanacağım.”</span></p>

      <p class="paragraf"><span class="metin-1" xml:lang="tr-TR">“Kitap okumak ister misin?”</span></p>

      <p class="paragraf"><span class="metin-1" xml:lang="tr-TR">Kanepede yerlerini alıp üzerlerine yün battaniyeyi çektiler. Masada sıcak kakao dolu fincanlar duruyordu; diğer her şey gibi kendiliğinden belirmişlerdi. Wolgast kitabı alıp karıştırdı ve aradığı sayfayı buldu.</span></p>

      <p class="paragraf"><span class="metin-1" xml:lang="tr-TR">“</span><span class="metin-italik" xml:lang="tr-TR">Zaman Makinesi,</span> <span class="metin-1" xml:lang="tr-TR">yedinci bölüm.” Genzini temizleyip yüzünü Amy’ye çevirdi. “Cesur kızım benim. Cesur Amy’m. Seni gerçekten seviyorum, biliyorsun.”</span></p>

      <p class="paragraf"><span class="metin-1" xml:lang="tr-TR">“Ben de seni seviyorum” dedi Amy, ona sokularak.</span></p>

      <p class="paragraf"><span class="metin-1" xml:lang="tr-TR">Böylece sonsuzluk gibi gelen saatler geçirdiler ve zamanları göz açıp kapayıncaya kadar bitti; üzerlerine bir başka battaniye gibi karanlık çöktü.</span></p>

      <p class="anabaslik" id="toc_marker-54" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">52</span></p>

      <p class="cizgi30" xml:lang="en-GB"><img alt="19345.jpg" class="Basic-Graphics-Frame" src="../Images/19345.jpg" width="42%" /></p>

      <p class="Normal-4 para-style-override-22" xml:lang="en-US"></p>

      <p class="Normal-4 para-style-override-22" xml:lang="en-US"></p>

      <p class="paragraf"><span class="metin-1" xml:lang="tr-TR">Doğu ikmal hattını takip ederek kuzey yönünde ilerleyip Texarkana’ya vardılar; orada yiyecek ve benzin bulup sığınaklarda yattılar. Araç Tifty’nindi, retro tarzında karavana dönüştürülmüş küçük bir yük kamyonuydu ki yakında bu karavana ihtiyaçları olacaktı: Little Rock’ın kuzeyinde açık havada yatacaklardı. Tifty benzin sıkıntısı çekmeyeceklerini söylemişti. Kamyonda iki yüz galon yedek benzin taşıyabiliyorlardı ve Tifty on beş yıl önce Greer ve Crukshank’le birlikte kuzeye giderken, Iowa hattına kadarki bütün kaynakları saptamıştı: havalimanlarını, dizel elektrik santrallerini, arazilerinde mantar şeklinde tanklar bulunan büyük ticari depoları. Kamyonda hava temizleyici klima ve oksitleyici madde vardı. Yolculukları uzun sürecekti, ama şansları varsa ve hava bozmazsa Iowa’ya aralık ortasında varabilirlerdi.</span></p>

      <p class="paragraf"><span class="metin-1" xml:lang="tr-TR">Karavanda geçirdikleri ilk gecede, Missouri sınırının yüz altmış kilometre güneyindeydiler. Alacakaranlık çökerken Tifty arka taraftan büyük bir plastik bidon getirdi, yüzüne bez bağladı ve bidonun içindeki berrak sıvıyı aracın çevresine dökerek çember çizdi.</span></p>

      <p class="paragraf"><span class="metin-1" xml:lang="tr-TR">“O ne?” diye sordu Lore. Sıvı göz yaşartacak kadar pis kokuyordu.</span></p>

      <p class="paragraf"><span class="metin-1" xml:lang="tr-TR">“Ailemden kalma eski bir tarif. Draklar nefret ediyor, hem kokumuzu örter. Burada olduğumuzu bilmeyecekler bile.”</span></p>

      <p class="paragraf"><span class="metin-1" xml:lang="tr-TR">Akşam yemeğinde kurufasulye ve peksimet yedikten sonra ranzalara yattılar. Az sonra Hollis horlamaya başladı.</span> <span class="metin-italik" xml:lang="tr-TR">Hollis?</span> <span class="metin-1" xml:lang="tr-TR">diye düşündü Peter.</span> <span class="metin-italik" xml:lang="tr-TR">Hayır, Lore.</span> <span class="metin-1" xml:lang="tr-TR">Kadın uyuma işini de her şeyi yaptığı gibi yapıyordu; canının istediği şekilde. Peter, Michael’ın ona olan düşkünlüğünü anlayabiliyordu –kadın epey cazibeliydi– ama arkadaşının bunu açıkça söylememesinin sebebini de anlıyordu. Kim bu kadar çok arzulanmaya karşı koyabilirdi ki? Bir av yakalanmak istediğinde bile mücadele ederdi. Rafineride bekleyerek geçirdikleri günlerde Peter, Lore’un kendisine asılıp asılmadığını birçok kez merak etmişti. Kadının asıldığına karar vermişti; ama sadece bir taktikti bu. Lore, Michael’ın dünyasına iyice girmeye çalışıyordu. O dünyanın kalbine ulaşınca, Michael’ın tüm savunmaları çökecek, Michael ona ait olacaktı.</span></p>

      <p class="paragraf"><span class="metin-1" xml:lang="tr-TR">Ranzasında dönen Peter rahat etmeye çalıştı; araçlarda uyumakta zorlanırdı hep. Tam uykuya dalacakken, dışarıdan gelen bir ses onu uyandırırdı. Bir keresinde, Amarillo civarında, viraller bütün gece duvarlara vurmuşlardı. Karavanı devirmeye çalışmışlardı. Peter’ın bölüğündeki adamlar önemli bir şey olmuyormuşçasına, sabaha kadar poker oynayıp şakalaşmışlardı.</span> <span class="metin-italik" xml:lang="tr-TR">Dışarısı da amma gürültülü ha,</span> <span class="metin-1" xml:lang="tr-TR">diyordu içlerinden biri en fazla.</span> <span class="metin-italik" xml:lang="tr-TR">Kartlara nasıl odaklanayım?</span> <span class="metin-1" xml:lang="tr-TR">Peter o hayatı özlüyordu; dokuz gündür firariydi, aynı Hollis ya da Tifty gibi kanun kaçağıydı. Gunnar, Peter’ı savunabilirdi, ama açık konuşmuştu: Bu işte tek başınasın; kimse seni tanıdığını söylemeyecek.</span></p>

      <p class="paragraf"><span class="metin-1" xml:lang="tr-TR">Hollis’in onu sarsmasıyla uyandı. Soğuk havaya çıktılar. Epey kuzeydeydiler ve buraya kışın geldiği kesindi. Gökyüzü havada salınan taşları andıran büyük, gri bulutlarla kaplıydı.</span></p>

      <p class="paragraf"><span class="metin-1" xml:lang="tr-TR">“Gördünüz mü?” dedi Tifty, kamyonun etrafını göstererek. “Hiç iz yok.”</span></p>

      <p class="paragraf"><span class="metin-1" xml:lang="tr-TR">Yola devam ettiler. Virallerin yokluğu Peter’ı huzursuz etmişti. Sığınakların çevresinde bile izlere ve dışkıya rastlamamışlardı. Bu hoştu, ama öylesine tuhaftı ki rahatsız ediciydi; viraller onları özel bir şey için saklıyordu sanki.</span></p>

      <p class="paragraf"><span class="metin-1" xml:lang="tr-TR">Yollar küçüldükçe hızları azaldı; Tifty sık sık kamyonu durdurup pusula ve haritalar, bazen de sekstant (Peter bu aleti daha önce hiç görmemişti) kullanarak rotalarını tekrar hesaplamak zorunda kalıyordu. Michael, Peter’a sekstant kullanmayı öğretti. Güneşin ufukla yaptığı açıyı hesaplayarak ve saatle tarihi göz önünde bulundurarak, başka referans noktaları olmadan yerlerini hesaplamaları mümkündü. Michael bu aletin genellikle denize açılan gemilerde kullanıldığını, çünkü denizde ufkun tamamen görülebildiğini, ama sekstantın karada da işe yarayabildiğini açıkladı.</span> <span class="metin-italik" xml:lang="tr-TR">Bunu nereden biliyorsun?</span> <span class="metin-1" xml:lang="tr-TR">diye sordu Peter, ama yanıtı bildiğini soruyu sorarken fark etti. Michael bariyeri bulmaya ya da bulmamaya çıktığı gün, sekstant kullanmayı kendi kendine öğrenmişti.</span></p>

      <p class="paragraf"><span class="metin-1" xml:lang="tr-TR">Günlerce yolculuk ettiler ve hâlâ etrafta virallerden eser yoktu. Artık bunu açık açık konuşmaya başlamışlardı, durumun tuhaflığını belirtmekten öteye asla gitmeseler de.</span> <span class="metin-italik" xml:lang="tr-TR">Garip,</span> <span class="metin-1" xml:lang="tr-TR">diyorlardı.</span> <span class="metin-italik" xml:lang="tr-TR">Şanslıyız herhalde.</span> <span class="metin-1" xml:lang="tr-TR">Gerçekten de şanslıydılar, ama şans eninde sonunda insana ihanet ederdi genellikle. On birinci günde Tifty, Missouri-Iowa sınırına yaklaştıklarını söyledi. Kirli ve bitkindiler; sinirler gergindi. İsmini bilmedikleri bir nehri aşmak için tam iki gün uğraşmışlardı, kilometrelerce yoldan dönmüş ve sağlam köprü bulmaya çalışmışlardı. Benzinleri azalıyordu. Arazi yine değişmişti, Texas kadar düz olmasa da öyle sayılırdı; alçak tepeler bel hizasında otlarla kaplıydı. Vakit öğlene yaklaşırken, direksiyon başındaki Hollis kamyonu durdurdu.</span></p>

      <p class="paragraf"><span class="metin-1" xml:lang="tr-TR">Arka tarafta şekerleme yapan Peter kamyon kapılarının açıldığını duyunca uyandı. Doğrulunca, içeride yalnız olduğunu gördü. Neden durmuşlardı?</span></p>

      <p class="paragraf"><span class="metin-1" xml:lang="tr-TR">Tüfeğini alıp araçtan indi. Her şey incecik, soluk bir tozla kaplıydı: otlar, ağaçlar. Kar? Havada yanık kokusunu andıran kesif bir koku vardı. Kar değil. Küller. Bir tepenin zirvesinde duran diğerlerine doğru yürüyen Peter’ın attığı her adımda küçük, beyaz bulutlar havalanıyordu. Yol arkadaşlarının yanına gidip de onların baktığı şeyi görünce kalakaldı.</span></p>

      <p class="paragraf"><span class="metin-1" xml:lang="tr-TR">“Tanrı aşkına” dedi Michael. “Bu ne yahu?”</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-55" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">53</span></p>

      <p class="cizgi30" xml:lang="en-GB"><img alt="19347.jpg" class="Basic-Graphics-Frame" src="../Images/19347.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Bu kadın kimdi?</span></p>

      <p class="paragraf"><span class="metin-1" xml:lang="tr-TR">Casus. İsyancı. Bu kadarı belliydi; rehineleri kurtarmaya çalışmasından belliydi, üstelik ölümcül hatasını yapmadan önce altı adam öldürmüştü. Ama kolunda kimlik levhası olmaması tuhaftı. Guilder’ın aldığı o tuhaf koku; ne anlama geliyordu? Kadının silahına, şarjöründe iki kurşun kalmış yarı otomatik Browning’e el koymuşlardı. Guilder daha önce öyle bir silah görmemişti hiç; bu silah onlara ait değildi. Ya isyancılar Guilder’ın bilmediği bir kaynaktan silah temin etmişlerdi ya da bu kadın bambaşka bir yerden gelmişti.</span></p>

      <p class="paragraf"><span class="metin-1" xml:lang="tr-TR">Guilder gizemleri sevmezdi. Sergio fikrinden bile daha az severdi.</span></p>

      <p class="paragraf"><span class="metin-1" xml:lang="tr-TR">Kadının direncini kırmak imkânsız gibiydi. Adını bile söylememişti. Kulampara denen o psikopat, tacizciliğiyle ünlü olan o iğrenç adam bile kadının ağzından tek bir bilgi alamamıştı. Guilder’ın o adamı kullanma kararını almakta zorlanmaması tuhaftı. İnsanları besi ünitesine göndermek farklıydı; virallerin beslenmesi gerekiyordu, hem kurbanlarını çabucak öldürürlerdi. Hoş bir şey değildi, ama çabuk biterdi. Gözaltındaki kişilere birkaç kez vurmak veya su tahtasını ihtiyatla kullanmak gibi yöntemler de kaçınılmazdı sonuçta. Eskiden ne derlerdi? Gelişmiş sorgulama teknikleri.</span></p>

      <p class="paragraf"><span class="metin-1" xml:lang="tr-TR">Ama tecavüze izin vermek: Bu yeniydi. İnsanın durup da kafasını kaşımasına yol açacak türden bir şeydi biraz. Palalı adamların insanları sırf yanlış köyde doğdular diye, kulakları biraz farklı diye veya çikolatayı vanilyaya yeğliyorlar diye doğradıkları o küçük, vahşi ülkelerde olan türden bir şeydi. Bu fikir Guilder’a tiksinç gelmeliydi normalde. Böyle bir şeyi kendine yakıştıramaması gerekirdi. Sergio onu mecbur bırakmıştı. Bir gün tamamen çılgınca gelen şeylerin ertesi gün gayet makul gelebilmesi tuhaftı.</span></p>

      <p class="paragraf"><span class="metin-1" xml:lang="tr-TR">Konferans masasının başına oturan Guilder’ın aklından geçen düşünceler bunlardı. Her seferinde prosedürle ilgili karmaşık ağız dalaşlarına dönüşen, mutfakta fazla aşçı bulunmasının klasik bir örneği olan bu haftalık toplantıları elinden gelse iptal ederdi. Guilder net bir emir komuta zinciri olması ve yetkilerin piramit bürokrasisinde dağıtılması gerektiğine canıgönülden inanırdı. Böylece alttakilere epey iş çıkardı genellikle; belgelere ve emsallere fazla düşkün olsalar da, herkes kendi köşesinde kalırdı. Yine de iktidarın paylaşıldığı yanılsamasının en azından şimdilik korunması şarttı.</span></p>

      <p class="paragraf"><span class="metin-1" xml:lang="tr-TR">“Söyleyecek sözü olan var mı?”</span></p>

      <p class="paragraf"><span class="metin-1" xml:lang="tr-TR">Yok gibiydi. Gergin bir sessizlikten sonra, Guilder’ın hemen solunda ve Sağlık Bakanı Suresh’in yanında, Wilkes’inse tam karşısında oturan Propaganda Bakanı Hoppel genzini temizleyip konuştu: “Bence herkes şundan korkuyor, daha doğrusu çekiniyor, ki buradaki herkes adına konuştuğumu düşünüyorum...”</span></p>

      <p class="paragraf"><span class="metin-1" xml:lang="tr-TR">“Ağzındaki baklayı çıkar artık yahu. Gözlüğünü de çıkar.”</span></p>

      <p class="paragraf"><span class="metin-1" xml:lang="tr-TR">“Ha. Evet.” Hoppel duman rengi gözlüğünü çıkarıp konferans masasına huzursuzca ve dikkatle bıraktı. “Dediğim gibi” diye devam etti ve tekrar genzini temizledi. “İşler biraz çığırından çıkıyor olabilir mi?”</span></p>

      <p class="paragraf"><span class="metin-1" xml:lang="tr-TR">“Kesinlikle çıkıyor. Bugün duyduğum ilk zekice söz bu.”</span></p>

      <p class="paragraf"><span class="metin-1" xml:lang="tr-TR">“Demek istediğim, kullandığımız stratejiler istediğimiz sonuçları vermemiş gibi görünüyor.”</span></p>

      <p class="paragraf"><span class="metin-1" xml:lang="tr-TR">Sinirlenen Guilder iç geçirdi. “Önerin nedir?”</span></p>

      <p class="paragraf"><span class="metin-1" xml:lang="tr-TR">Hoppel meslektaşlarına göz attı ister istemez.</span> <span class="metin-italik" xml:lang="tr-TR">Beni destekleseniz iyi olur... Kendimi feda edecek değilim.</span></p>

      <p class="paragraf"><span class="metin-1" xml:lang="tr-TR">“Şiddetin dozunu azaltsak iyi olur belki. Bir süreliğine.”</span></p>

      <p class="paragraf"><span class="metin-1" xml:lang="tr-TR">“Şiddetin dozunu azaltalım diyorsun. Dışarıda canımıza okuyorlar.”</span></p>

      <p class="paragraf"><span class="metin-1" xml:lang="tr-TR">“Eh, mesele de bu ya. Yayladakiler epey konuşuyor ve lehimize konuşmuyorlar. Ortamı biraz yumuşatmamız iyi olabilir. Bakalım ne olacak?”</span></p>

      <p class="paragraf"><span class="metin-1" xml:lang="tr-TR">“Sen aklını mı kaçırdın? Hepiniz aklınızı mı kaçırdınız?”</span></p>

      <p class="paragraf"><span class="metin-1" xml:lang="tr-TR">“İşlerin istediğimiz gibi gitmediğini siz söylediniz.”</span></p>

      <p class="paragraf"><span class="metin-1" xml:lang="tr-TR">“Ben değil, sen söyledin.”</span></p>

      <p class="paragraf"><span class="metin-1" xml:lang="tr-TR">“Öyle de olsa, birkaçımız kendi aramızda konuşuyorduk...”</span></p>

      <p class="paragraf"><span class="metin-1" xml:lang="tr-TR">“Bu odadaki herkes biliyor bunu.”</span></p>

      <p class="paragraf"><span class="metin-1" xml:lang="tr-TR">“Tamam. Pekâlâ. Belki de tam tersini yapmamız gerek diye düşündük. Gönülleri ve zihinleri fethetmemiz daha iyi olabilir. Anlıyor musunuz?”</span></p>

      <p class="paragraf"><span class="metin-1" xml:lang="tr-TR">Guilder sakinleşmek için derin nefes aldı. “Korkak gibi görünelim diyorsun yani.”</span></p>

      <p class="paragraf"><span class="metin-1" xml:lang="tr-TR">“Yönetici Guilder, izninizle.” Konuşan Suresh’ti. “Başarılı bir ayaklanma süreci...”</span></p>

      <p class="paragraf"><span class="metin-1" xml:lang="tr-TR">“İnsanları öldürüyorlar.</span> <span class="metin-italik" xml:lang="tr-TR">Yaylacıları</span> <span class="metin-1" xml:lang="tr-TR">öldürüyorlar. Bunda anlaşılmayacak ne var? Bu insanlar kasap.”</span></p>

      <p class="paragraf"><span class="metin-1" xml:lang="tr-TR">“Aksini iddia eden yok.” Suresh sükûnetle devam etti. “Bu bir süreliğine işimize yaradı. Ama gözaltına alınan kişilerden dişe dokunur bilgiler edinemedik. Sergio’nun nerede olduğunu, nasıl hareket ettiğini hâlâ bilmiyoruz. Kimse ihbarda bulunmadı. Bu arada, misillemelerimiz isyancıların ekmeğine yağ sürüyor.”</span></p>

      <p class="paragraf"><span class="metin-1" xml:lang="tr-TR">“Söylediklerin kulağa nasıl geliyor, biliyor musun? Nasıl geldiğini söyleyeyim. Önceden prova yapmış gibi konuşuyorsun.”</span></p>

      <p class="paragraf"><span class="metin-1" xml:lang="tr-TR">Suresh bu iğnelemeye aldırmadı. “Size bir şey göstereyim.”</span></p>

      <p class="paragraf"><span class="metin-1" xml:lang="tr-TR">Masadaki bir klasörden çıkardığı sayfayı Guilder’a doğru itti. Propaganda afişlerinden biriydi bu, ama arkasına farklı bir mesaj çiziktirilmişti.</span></p>

      <p class="Normal-4 para-style-override-22" xml:lang="en-US"></p>

      <p class="Normal-4 para-style-override-47" xml:lang="en-US"><span class="metin-bold" xml:lang="tr-TR">Yaylacılar, Ayaklanın!</span></p>

      <p class="Normal-4 para-style-override-48" xml:lang="en-US"><span class="metin-bold" xml:lang="tr-TR">Kırmızı Gözlülerin Sonu Yaklaşıyor!</span></p>

      <p class="Normal-4 para-style-override-48" xml:lang="en-US"><span class="metin-bold" xml:lang="tr-TR">İsyancı Kardeşlerinize Katılın!</span></p>

      <p class="Normal-4 para-style-override-49" xml:lang="en-US"><span class="metin-bold" xml:lang="tr-TR">Her İtaatsizlik Eylemi, Rejime Vurulan Bir Darbedir!</span></p>

      <p class="Normal-4 para-style-override-22" xml:lang="en-US"></p>

      <p class="paragraf"><span class="metin-1" xml:lang="tr-TR">Yazı bu minvalde devam ediyordu. Guilder başını kaldırınca herkesin kendisine baktığını gördü; ona her an patlayabilecek bir bombaymış gibi bakıyorlardı.</span></p>

      <p class="paragraf"><span class="metin-1" xml:lang="tr-TR">“Eee? Bu neyi kanıtlıyor?”</span></p>

      <p class="paragraf"><span class="metin-1" xml:lang="tr-TR">“İK personeli şimdiye kadar bunlardan elli altı tane buldu” diye karşılık verdi Suresh. “Size bunun yol açtığı sorunlardan bir örnek vereyim. Bu sabahki yoklamada, bir barınakta kalanların tamamı milli marşı okumayı reddetti.”</span></p>

      <p class="paragraf"><span class="metin-1" xml:lang="tr-TR">“Dövüldüler mi peki?”</span></p>

      <p class="paragraf"><span class="metin-1" xml:lang="tr-TR">“Sayıları üç yüzden fazlaydı. Hem onların ancak yarısını göz altına alabiliriz. Yerimiz yok.”</span></p>

      <p class="paragraf"><span class="metin-1" xml:lang="tr-TR">“Tayınlarını yarıya indirin.”</span></p>

      <p class="paragraf"><span class="metin-1" xml:lang="tr-TR">“Yaylacılara zaten asgari miktarda yemek veriyoruz. Daha da kısarsak çalışamazlar.”</span></p>

      <p class="paragraf"><span class="metin-1" xml:lang="tr-TR">Delirticiydi bu. Guilder’ın her fikri anında bertaraf ediliyordu. Üst düzey kadrosunun topluca ayaklanmasına ramak kalmıştı.</span></p>

      <p class="paragraf"><span class="metin-1" xml:lang="tr-TR">“Çıkın dışarı, hepiniz.”</span></p>

      <p class="paragraf"><span class="metin-1" xml:lang="tr-TR">“Bence” dedi Suresh ısrarla ve çıldırtıcı bir soğukkanlılıkla, “ortak bir strateji belirlemeliyiz.”</span></p>

      <p class="paragraf"><span class="metin-1" xml:lang="tr-TR">Guilder’ın beynine kan sıçradı. Kafasındaki damarlar şişti; inme inmiş gibi oldu. Sayfayı alıp havada salladı.</span></p>

      <p class="paragraf"><span class="metin-1" xml:lang="tr-TR">“Gönüller ve zihinlermiş. Ağzınızdan çıkanı kulağınız duyuyor mu sizin? Bunu okudunuz mu?”</span></p>

      <p class="paragraf"><span class="metin-1" xml:lang="tr-TR">“Yönetici Guilder...”</span></p>

      <p class="paragraf"><span class="metin-1" xml:lang="tr-TR">“Size söyleyecek başka sözüm yok. Gidin.”</span></p>

      <p class="paragraf"><span class="metin-1" xml:lang="tr-TR">Masadakiler sayfaları toplarken, evrak çantalarını kapatırken kaygıyla bakıştılar. Herkes ayağa kalkıp çıkışa doğru yöneldi. Guilder başını ellerinin arasına aldı. Ulu Tanrım, bir bu eksikti. Bir şeyler yapmak gerekiyordu, hem de hemen.</span></p>

      <p class="paragraf"><span class="metin-1" xml:lang="tr-TR">“Wilkes, dur bir saniye.”</span></p>

      <p class="paragraf"><span class="metin-1" xml:lang="tr-TR">Adam dönüp kaşlarını kaldırdı.</span></p>

      <p class="paragraf"><span class="metin-1" xml:lang="tr-TR">“Sen kal.”</span></p>

      <p class="paragraf"><span class="metin-1" xml:lang="tr-TR">Diğerleri gittiler. Guilder’ın özel kalemi kapıda durdu.</span></p>

      <p class="paragraf"><span class="metin-1" xml:lang="tr-TR">“Otur.”</span></p>

      <p class="paragraf"><span class="metin-1" xml:lang="tr-TR">Wilkes koltuğuna oturdu tekrar.</span></p>

      <p class="paragraf"><span class="metin-1" xml:lang="tr-TR">“Demin olanlar neydi, söyler misin? Sana hep güvendim Fred. Düzeni koruyacağına inandım. Şimdi yan çizmeye kalkma.”</span></p>

      <p class="paragraf"><span class="metin-1" xml:lang="tr-TR">“Endişeleniyorlar sadece.”</span></p>

      <p class="paragraf"><span class="metin-1" xml:lang="tr-TR">“Endişelenmek ayrı. Hizipleşmeye izin vermem. Hedefimize bu kadar yaklaşmışken olmaz. Artık her an gelebilirler.”</span></p>

      <p class="paragraf"><span class="metin-1" xml:lang="tr-TR">“Bunun herkes farkında. Sadece... şey, işlerin kontrolden çıkmasını istemiyorlar. Beni de gafil avladılar.”</span></p>

      <p class="paragraf"><span class="metin-italik" xml:lang="tr-TR">Bahanelere karnım tok,</span> <span class="metin-1" xml:lang="tr-TR">diye düşündü Guilder. “Sen ne düşünüyorsun? İşler kontrolden çıktı mı?”</span></p>

      <p class="paragraf"><span class="metin-1" xml:lang="tr-TR">“Bana bunu sormayı gerçekten istiyor musun?” Guilder bir şey demeyince Wilkes omuz silkti. “Belki biraz.”</span></p>

      <p class="paragraf"><span class="metin-1" xml:lang="tr-TR">Guilder ayağa kalkıp ceket cebinden gözlüğünü aldı ve perdeleri açtı. Bu iç karartıcı yer. Lanet olası hiçliğin ortası. Guilder nostaljiye kapıldı birden; eski dünyanın arabalarını, restoranlarını, dükkânlarını, kuru temizlemecilerini, vergi beyannamelerini, trafik sıkışıklıklarını ve sinema kuyruklarında beklemeyi özledi. Uzun zamandır kendini bu kadar depresif hissetmemişti.</span></p>

      <p class="paragraf"><span class="metin-1" xml:lang="tr-TR">“İnsanların daha çok çocuk yapmaları gerek.”</span></p>

      <p class="paragraf"><span class="metin-1" xml:lang="tr-TR">“Efendim?”</span></p>

      <p class="paragraf"><span class="metin-1" xml:lang="tr-TR">Guilder sırtı adama dönük halde durarak konuştu. “Çocuklar Fred.” Bu ironiye başını salladı. “Tuhaf, çocuklar hakkında pek bir şey bilmedim hiç. Bilmek istemedim. Senin iki çocuğun vardı, değil mi?”</span></p>

      <p class="paragraf"><span class="metin-1" xml:lang="tr-TR">Birbirlerine eski hayatları hakkında soru sormamaları, yazılı olmayan bir kuraldı. Guilder, Wilkes’in tereddüdünü sezdi. “Eşimle benim üç çocuğumuz vardı. İki oğlanla bir kız. Yedi tane de torunumuz.”</span></p>

      <p class="paragraf"><span class="metin-1" xml:lang="tr-TR">“Onları düşündüğün oluyor mu?”</span></p>

      <p class="paragraf"><span class="metin-1" xml:lang="tr-TR">Guilder pencereye sırtını döndü. Wilkes de gözlüğünü takmıştı. Işık yüzünden mi, yoksa başka bir sebepten dolayı mı?</span></p>

      <p class="paragraf"><span class="metin-1" xml:lang="tr-TR">“Artık hayır.” Wilkes’in ağzının kenarı hafifçe seğirdi. “Beni sınıyor musun Horace?”</span></p>

      <p class="paragraf"><span class="metin-1" xml:lang="tr-TR">“Belki biraz.”</span></p>

      <p class="paragraf"><span class="metin-1" xml:lang="tr-TR">“Bunu yapma.”</span></p>

      <p class="paragraf"><span class="metin-1" xml:lang="tr-TR">Guilder adamın bu kadar sert konuştuğuna ilk kez tanık olmuştu. Bunun hayra alamet olup olmadığına karar veremedi.</span></p>

      <p class="paragraf"><span class="metin-1" xml:lang="tr-TR">“Herkesin yanımızda olmasını sağlamamız gerek, biliyorsun. Sana güvenebilir miyim?”</span></p>

      <p class="paragraf"><span class="metin-1" xml:lang="tr-TR">“Bunu neden soruyorsun ki?”</span></p>

      <p class="paragraf"><span class="metin-1" xml:lang="tr-TR">“Cevap ver Fred.”</span></p>

      <p class="paragraf"><span class="metin-1" xml:lang="tr-TR">Wilkes bir an duraksadıktan sonra başıyla onayladı.</span></p>

      <p class="paragraf"><span class="metin-1" xml:lang="tr-TR">Cevap doğru olsa da, Wilkes’in tereddüdü can sıkıcıydı. Guilder bunu</span> <span class="metin-italik" xml:lang="tr-TR">neden</span> <span class="metin-1" xml:lang="tr-TR">soruyordu gerçekten? Onu rahatsız eden şey toplantıdaki çocukça tavırlar değildi sadece; bunlarla daha önce de uğraşmıştı. Birileri birilerinin ayağına basardı hep.</span> <span class="metin-italik" xml:lang="tr-TR">Ah! Canım acıdı! Haksızlık bu! Söyleyeceğim!</span> <span class="metin-1" xml:lang="tr-TR">Daha derin ve daha kaygılandırıcı bir gelişme vardı. Mesele sadece kararlılığın ciddi olarak azalması değildi; isyan çıkacak gibiydi. Guilder’ın bütün içgüdüleri bunu söylüyordu; sanki giderek genişleyen bir yarığın üstündeydi ve bir ayağı bir tarafta, diğer ayağıysa öbür taraftaydı.</span></p>

      <p class="paragraf"><span class="metin-1" xml:lang="tr-TR">Perdeleri kapatıp masaya döndü. “Besi ünitesinde durum ne?”</span></p>

      <p class="paragraf"><span class="metin-1" xml:lang="tr-TR">Wilkes’in yüz kasları fark edilir ölçüde gevşedi; bildik sahaya dönmüşlerdi. “Patlamada epey hasar gördü. Kapılarla ışıklandırma sisteminin onarılması en az üç gün daha sürer.”</span></p>

      <p class="paragraf"><span class="metin-italik" xml:lang="tr-TR">Fazla uzun,</span> <span class="metin-1" xml:lang="tr-TR">diye düşündü Guilder. O işi açık havada yapmaları gerekecekti. Böylesi daha iyiydi belki; Guilder bir taşla iki kuş vurabilirdi. Askerlerini hizaya getirecek bir tiyatro oyunu. Bloknotunu masanın üstünden özel kalemine doğru itti.</span></p>

      <p class="paragraf"><span class="metin-1" xml:lang="tr-TR">“Bunu yaz.”</span></p>

      <p class="anabaslik" id="toc_marker-56" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">54</span></p>

      <p class="cizgi30" xml:lang="en-GB"><img alt="19349.jpg" class="Basic-Graphics-Frame" src="../Images/19349.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">“Öyle... tuhaf ki.”</span></p>

      <p class="paragraf"><span class="metin-1" xml:lang="tr-TR">Beslenmeyi yeni bitirmiş olan Lila kanın epey etkisindeydi hâlâ. Kanı muhtemelen Guilder getirmişti, Sara ile Kate avluda oynarlarken. Hava sıcaklığı peş peşe iki gün boyunca sıfırın üstünde olunca kar yapışkan bir deriye dönüşmüş, kartopu oynamak için ideal hale gelmişti. Saatlerce kartopu oynamışlardı.</span></p>

      <p class="paragraf"><span class="metin-1" xml:lang="tr-TR">Şimdi şöminenin önünde, yerde fasulye ve fincan oyunu oynuyorlardı. Sara bu oyunu yeni öğrenmişti; Kate öğretmişti ona. İnsanın kendi çocuğundan oyun öğrenmesi de ayrı bir zevkti. Sara çocuğuyla geçirdiği vaktin sayılı olduğunu düşünmemeye çalışıyordu. Nina’nın mesajı her an gelebilirdi.</span></p>

      <p class="paragraf"><span class="metin-1" xml:lang="tr-TR">“Evet, eh” dedi Lila, Sara’yla yaptığı bir sohbetin ortasındaymış gibi, “birazdan bir iş için gitmem gerekecek.”</span></p>

      <p class="paragraf"><span class="metin-1" xml:lang="tr-TR">Sara bunu pek önemsemedi. Lila hayallere dalmış gibiydi. Nereye gidecekti ki?</span></p>

      <p class="paragraf"><span class="metin-1" xml:lang="tr-TR">“David gitmem gerektiğini söylüyor.” Aynanın karşısında oturan Lila, David’den bahsederken kaşlarını çattı her zamanki gibi. “Lila, hayır işi bu. Operayı sevmediğini biliyorum, ama mutlaka gitmeliyiz. Lila, bu adam büyük bir hastanenin müdürü, herkes karısıyla gelecek, ben tek başıma gitmek zorunda kalırsam nasıl görünürüm?” Kaderine razı olmuşçasına iç geçirdi; uzun ve parlak saçında gezen fırçası duraksadı. “</span><span class="metin-italik" xml:lang="tr-TR">Benim</span> <span class="metin-1" xml:lang="tr-TR">ne yapmak istediğimi,</span> <span class="metin-italik" xml:lang="tr-TR">benim</span> <span class="metin-1" xml:lang="tr-TR">nereye gitmek istediğimi bir kez olsun düşünse.</span> <span class="metin-italik" xml:lang="tr-TR">Brad</span> <span class="metin-1" xml:lang="tr-TR">düşünceliydi. Brad beni dinlerdi.” Aynada Sara’yla göz göze geldi. “Söylesene Dani. Erkek arkadaşın var mı? Hayatında özel biri var mı? Sormamın sakıncası yoksa eğer. Yeterince güzel olduğun kesin. Kapında bir sürü adam vardır eminim.”</span></p>

      <p class="paragraf"><span class="metin-1" xml:lang="tr-TR">Bu soru Sara’yı şaşırttı bir an; Lila Sara’yla ilgili nadiren soru sorardı. “Hayır, yok.”</span></p>

      <p class="paragraf"><span class="metin-1" xml:lang="tr-TR">Lila bunu düşündü. “Eh, akıllılık ediyorsun. Daha çok zamanın var. Hayatını yaşa, hemen evlenme. Doğru adamla karşılaşırsan, anlarsın zaten.” Saçını özenle taramaya devam etti. Sesi hüzünlendi birden. “Unutma Dani. Dışarıda bir yerlerde seni bekleyen biri var. Onu bulursan sakın elinden kaçırma. Ben o hatayı yaptım; bak şimdi ne haldeyim.”</span></p>

      <p class="paragraf"><span class="metin-1" xml:lang="tr-TR">Kadının birçok sözü gibi bu da havada kalıyor, hiçbir gerçekliğe bağlanmıyor gibiydi. Ama yaşadıkları hapis hayatında, günler geçtikçe Sara bu muğlak sözleri anlamlı bulmaya başlamıştı. Onlar gerçek bir şeyin gölgesiydiler: insanlarla, olaylarla, mekânlarla dolu olan gerçek bir tarihin. Nina’nın bu kadın hakkında söyledikleri doğruysa –ki Sara doğru olduklarına inanıyordu– Lila kırmızı gözlüler kadar canavardı. Kim bilir kaç Eva bodruma gönderilmişti, sırf Lila... Nina ne demişti?</span> <span class="metin-italik" xml:lang="tr-TR">İlgisini yitirdi</span> <span class="metin-1" xml:lang="tr-TR">diye</span><span class="metin-italik" xml:lang="tr-TR">.</span> <span class="metin-1" xml:lang="tr-TR">Yine de Sara bu kadının acınası bir tarafı olduğunu inkâr edemezdi. Lila öyle kayıp, öyle narin, öyle pişman görünüyordu ki.</span> <span class="metin-italik" xml:lang="tr-TR">Bazen,</span> <span class="metin-1" xml:lang="tr-TR">demişti bir keresinde durup dururken, derin derin iç geçirerek,</span> <span class="metin-italik" xml:lang="tr-TR">hayatımı böyle sürdüremeyeceğim gibi geliyor.</span> <span class="metin-1" xml:lang="tr-TR">Bir akşam da, Sara onun ayaklarına losyon sürerken şöyle demişti:</span> <span class="metin-italik" xml:lang="tr-TR">Dani, kaçmayı düşündün mü hiç? Tüm hayatını geride bırakıp baştan başlamayı?</span> <span class="metin-1" xml:lang="tr-TR">Sara ile Kate’i giderek daha çok serbest bırakıyordu, sanki küçük kızın hayatındaki rolünden giderek vazgeçiyordu, sanki gerçeği içten içe biliyordu.</span> <span class="metin-italik" xml:lang="tr-TR">İkinize bakınca, birbirinize tam uyuyorsunuz diye düşünüyorum. O küçük kız sana tapıyor. Dani, yapbozun eksik parçasısın sen.</span></p>

      <p class="paragraf"><span class="metin-1" xml:lang="tr-TR">“Eee, ne düşünüyorsun?”</span></p>

      <p class="paragraf"><span class="metin-1" xml:lang="tr-TR">Sara dikkatini tekrar oyuna vermişti. Başını kaldırınca, Lila’nın içtenlikle kendisine baktığını gördü.</span></p>

      <p class="paragraf"><span class="metin-1" xml:lang="tr-TR">“Dani, sıra sende” dedi Kate.</span></p>

      <p class="paragraf"><span class="metin-1" xml:lang="tr-TR">“Bir dakika canım.” Sonra, Lila’ya: “Pardon. Hangi konuda?”</span></p>

      <p class="paragraf"><span class="metin-1" xml:lang="tr-TR">Kadının hareketsiz yüzünde zoraki bir gülümseme vardı. “Benimle gelmen konusunda. Çok yardımın dokunur bence. Eva’ya Jenny bakabilir.”</span></p>

      <p class="paragraf"><span class="metin-1" xml:lang="tr-TR">“Nereye geleyim?”</span></p>

      <p class="paragraf"><span class="metin-1" xml:lang="tr-TR">Sara gerçeği Lila’nın gözlerinden okuyabiliyordu: Gidecekleri yer her neresiyse, kadın oraya tek başına gitmeyi hiç istemiyordu. “Ne fark eder ki? David’in...</span> <span class="metin-italik" xml:lang="tr-TR">şeylerinden</span> <span class="metin-1" xml:lang="tr-TR">birine. Açıkçası genellikle çok sıkıcıdırlar. Yanımda birinin olması gerçekten iyi olur.” Taburesinde öne eğilip çocuğa hitap etti. “Ne dersin Eva? Anneciğin dışarı çıksa, sen de akşamı Jenny ile geçirsen olur mu?”</span></p>

      <p class="paragraf"><span class="metin-1" xml:lang="tr-TR">Kız onunla göz göze gelmeyi reddetti. “Dani’yle kalmak istiyorum.”</span></p>

      <p class="paragraf"><span class="metin-1" xml:lang="tr-TR">“Bunu tabii ki istiyorsun kuzucuğum. Dani’yi hepimiz seviyoruz. Dünyada ondan özel biri yok. Ama yetişkinlerin arada bir toplanıp yetişkinlere özgü şeyler yapmaları gerekir. Bazen bu şarttır.”</span></p>

      <p class="paragraf"><span class="metin-1" xml:lang="tr-TR">“Sen git öyleyse.”</span></p>

      <p class="paragraf"><span class="metin-1" xml:lang="tr-TR">“Eva, beni dinlemiyorsun galiba.”</span></p>

      <p class="paragraf"><span class="metin-1" xml:lang="tr-TR">Kız, Sara’nın cüppesinin kolunu çekiştiriyordu. “Söyle ona.”</span></p>

      <p class="paragraf"><span class="metin-1" xml:lang="tr-TR">Lila kaşlarını çattı. “Dani? Mesele nedir?”</span></p>

      <p class="paragraf"><span class="metin-1" xml:lang="tr-TR">“Ben... bilmiyorum.” Sara, Kate’e baktı; kız onun yanına koşmuştu ve ona yaslanarak sinmişti. Sara bir koluyla ona sarıldı. “Ne oldu tatlım?”</span></p>

      <p class="paragraf"><span class="metin-1" xml:lang="tr-TR">“Eva” diye araya girdi Lila, “Dani’nin bana ne söylemesini istiyorsun? Çabuk söyle bakayım.”</span></p>

      <p class="paragraf"><span class="metin-1" xml:lang="tr-TR">“Seni sevmiyorum” diye mırıldandı kız; yüzünü Sara’nın cüppesinin kıvrımlarına gömmüştü.</span></p>

      <p class="paragraf"><span class="metin-1" xml:lang="tr-TR">Lila geri çekildi; beti benzi attı. “Ne dedin?”</span></p>

      <p class="paragraf"><span class="metin-1" xml:lang="tr-TR">“Seni sevmiyorum!</span> <span class="metin-italik" xml:lang="tr-TR">Onu</span> <span class="metin-1" xml:lang="tr-TR">seviyorum!”</span></p>

      <p class="paragraf"><span class="metin-1" xml:lang="tr-TR">Lila’nın yüz ifadesi afallamışlığın da ötesindeydi. Tamamen reddedilmiş birinin portresiydi. Sara diğer Evaların başına ne geldiğini anladı birden.</span> <span class="metin-italik" xml:lang="tr-TR">Bu</span> <span class="metin-1" xml:lang="tr-TR">gelmişti.</span></p>

      <p class="paragraf"><span class="metin-1" xml:lang="tr-TR">“Eh.” Genzini temizleyen Lila odaya incinmiş gözlerle, huzursuzca bakındı; odaklanacak bir nesne arıyordu. “Anlıyorum.”</span></p>

      <p class="paragraf"><span class="metin-1" xml:lang="tr-TR">“Lila, öyle demek istemedi.” Yine Sara’ya ürkekçe sarılmış ve yüzünü onun cüppesine gömmüş olan kız, Lila’yı gözucuyla, ihtiyatla seyretmekteydi. “Söyle ona canım.”</span></p>

      <p class="paragraf"><span class="metin-1" xml:lang="tr-TR">“Gerek yok” dedi Lila. “Gayet açık konuştu zaten.” Kadın titreyerek ayağa kalktı. Artık her şey farklıydı; sözler söylenmişti. “Şimdi izninizle, biraz uzanacağım. David birazdan gelir.”</span></p>

      <p class="paragraf"><span class="metin-1" xml:lang="tr-TR">Sendeleyerek yatak odasına doğru yürüdü. Fiziksel darbe yemişçesine öne eğilmişti.</span></p>

      <p class="paragraf"><span class="metin-1" xml:lang="tr-TR">“Sizinle gelmemi hâlâ istiyor musunuz?” diye sordu Sara usulca.</span></p>

      <p class="paragraf"><span class="metin-1" xml:lang="tr-TR">Lila duraksayıp, dengesini korumak için çerçeveye tutundu. Yanıt verirken Sara’ya bakmadı.</span></p>

      <p class="paragraf"><span class="metin-1" xml:lang="tr-TR">“Elbette Dani. Neden istemeyeyim?”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Karanlıkta stadyuma gittiler. On araçlık konvoyun başındaki ve sonundaki birer kamyonetin kasalarında silahlı işbirler vardı; aradaki sekiz pırıl pırıl cip ise üst düzey kadro içindi. Lila’yla Sara ikinci aracın arka koltuğunda yolculuk ettiler. Lila’nın siyah pelerininin kapüşonu boynunda toplanmıştı, fazla büyük olan siyah gözlüğüyse yüzünün üst yarısını kalkan gibi örtüyordu. Kahverengi saçı düz ve cansız olan, soluk gözlü, bir deri bir kemik sürücüyü Sara’nın gözü ısırdı; Kubbe’den uzaklaşırlarken, etrafa fıldır fıldır bakınan adam dikiz aynasında Sara’yla göz göze geldi.</span></p>

      <p class="paragraf"><span class="metin-1" xml:lang="tr-TR">“Sen. Adın ne?”</span></p>

      <p class="paragraf"><span class="metin-1" xml:lang="tr-TR">“Dani.”</span></p>

      <p class="paragraf"><span class="metin-1" xml:lang="tr-TR">Adam aynadan sırıttı. Sara kaygılandı. Sürücü onu tanıyor muydu? Onu peçesine rağmen bir şekilde tanımış mıydı?</span></p>

      <p class="paragraf"><span class="metin-1" xml:lang="tr-TR">“Eh, müthiş bir gece geçireceksin.”</span></p>

      <p class="paragraf"><span class="metin-1" xml:lang="tr-TR">Guilder başta Sara’nın gelmesine izin vermeyi reddetse de, Lila diretmişti.</span> <span class="metin-italik" xml:lang="tr-TR">David, salak arkadaşlarının katıldığı bütün o salak partilere peşinden sürükleyip duruyorsun beni; kendimi nasıl hissediyorum sanıyorsun? Sara gelmezse ben de gelmem, istesen de istemesen de.</span> <span class="metin-1" xml:lang="tr-TR">Kadın böyle laflar edip durmuştu, ta ki Guilder oflayıp pes edene dek.</span> <span class="metin-italik" xml:lang="tr-TR">Tamam,</span> <span class="metin-1" xml:lang="tr-TR">demişti adam.</span> <span class="metin-italik" xml:lang="tr-TR">İstediğin gibi olsun Lila. Hizmetçilerinden birinin senin gerçek yüzünü görmesi iyi olur belki. Hem kalabalık iyidir.</span></p>

      <p class="paragraf"><span class="metin-1" xml:lang="tr-TR">Üstü buz tutup durulmuş nehri takip ederek yayladan geçiyorlardı şimdi. Lila’ya bir şeyler oluyordu. Dakikalar geçtikçe, Kubbe’nin ışıkları geride kaldıkça Lila’nın kişiliği değişiyordu. Sırtını kedi gibi kavislendiriyordu, genzinden hafif mırıltılar çıkarıyordu, yüzüne ve saçına dokunuyordu.</span></p>

      <p class="paragraf"><span class="metin-1" xml:lang="tr-TR">“Mmmm” dedi Lila neredeyse şehvetle. “Onları hissedebiliyor musun?”</span></p>

      <p class="paragraf"><span class="metin-1" xml:lang="tr-TR">Sara ne diyeceğini bilemedi.</span></p>

      <p class="paragraf"><span class="metin-1" xml:lang="tr-TR">“Öyle...</span> <span class="metin-italik" xml:lang="tr-TR">muh</span><span class="metin-1" xml:lang="tr-TR">teşem ki.”</span></p>

      <p class="paragraf"><span class="metin-1" xml:lang="tr-TR">Kapıdan geçtiler. Sara ilerideki, içten aydınlanan, kış gecesinde ışıl ışıl olan stadyumu gördü. Hissettiği şey korku değildi, yayılan bir karanlıktı daha çok. Araçlar yavaşlayarak rampayı çıkıp, tribünlerle çevrili ve aydınlık bir sahaya girdiler. Gümüşi bir yük kamyonunun arkasında durdular; orada bir düzine işbir, coplarıyla oynayarak ve soğuktan yerinde zıplayarak bekliyordu. Sahanın ortasına uzun bir kazık çakılmıştı.</span></p>

      <p class="paragraf"><span class="metin-1" xml:lang="tr-TR">“Mmmm” dedi Lila.</span></p>

      <p class="paragraf"><span class="metin-1" xml:lang="tr-TR">Kapılar açıldı; herkes indi. Arabanın yanında duran Lila, Sara’nın peçesini kaldırıp yanağına şefkatle dokundu. “Danim benim. Tatlı kızım. Ne harika, değil mi? Bebeklerim, benim güzel bebeklerim.”</span></p>

      <p class="paragraf"><span class="metin-1" xml:lang="tr-TR">“Lila, burada neler oluyor?”</span></p>

      <p class="paragraf"><span class="metin-1" xml:lang="tr-TR">Lila başını şehvetle sallıyordu. Gözleri yumuşak ve dalgındı. Sara’nın tanıdığı Lila’dan eser yoktu onlarda. Kadın yüzünü Sara’nınkine yaklaştırdı ve onun dudaklarına öpücük kondurdu şaşılacak bir şekilde.</span></p>

      <p class="paragraf"><span class="metin-1" xml:lang="tr-TR">“Yanımda olmandan öyle mutluyum ki” dedi.</span></p>

      <p class="paragraf"><span class="metin-1" xml:lang="tr-TR">Sürücü, Sara’yı dirseğinden tutup tribünlere götürdü. İki sırada oturan, siyah takım elbiseli, yirmi kadar adam hararetle sohbet ederken yumruklarına hohluyorlardı. Sara dördüncü sıradaki, bir avuç işbirin arasındaki yerine götürülürken adamlardan birinin “Müthiş bir şey bu” dediğini işitti. “</span><span class="metin-italik" xml:lang="tr-TR">İlk</span> <span class="metin-1" xml:lang="tr-TR">kez göreceğim.”</span></p>

      <p class="paragraf"><span class="metin-1" xml:lang="tr-TR">Guilder aşağıda kalıp grubun karşısına geçti. Üstünde siyah pardösü ve sadece boyun kısmı görülen siyah kravat vardı. Eldivenli elinde bir şey tutuyordu: telsiz.</span></p>

      <p class="paragraf"><span class="metin-1" xml:lang="tr-TR">“Üst düzey yöneticiler, hoş geldiniz” dedi adam neşeyle sırıtarak. Nefesinden buhar çıkıyordu. “Bu gece size küçük bir hediyem var. Hedefimize yaklaşırken, onca emeğiniz için size duyduğum minnettarlığın bir ifadesi.”</span></p>

      <p class="paragraf"><span class="metin-1" xml:lang="tr-TR">Kırmızı gözlülerden biri “Onları getirin!” diye seslenince tezahürat ve kahkahalar yükseldi.</span></p>

      <p class="paragraf"><span class="metin-1" xml:lang="tr-TR">“Sakin olun, sakin olun” dedi Guilder, ellerini sallayıp onları susturarak. “Birazdan ne seyredeceğinizi hepiniz biliyorsunuz. Ama bu gece çok özel bir şey planladık. Bakan Hoppel, gelir misiniz lütfen?”</span></p>

      <p class="paragraf"><span class="metin-1" xml:lang="tr-TR">İkinci sıradaki bir kırmızı gözlü ayağa kalkıp Guilder’ın yanına gitti. Uzun boylu, geniş çeneli ve subay tıraşlıydı. Utançla sırıtarak “Yapma Horace, doğum günüm bugün değil ki” dedi.</span></p>

      <p class="paragraf"><span class="metin-1" xml:lang="tr-TR">“Belki de seni kovacak!” diye seslendi bir başkası.</span></p>

      <p class="paragraf"><span class="metin-1" xml:lang="tr-TR">Yine kahkahalar. Guilder seslerin kesilmesini bekledi. “Bay Hoppel’ın” dedi, elini adamın sırtına babacan bir tavırla koyarak, “en baştan beri bizimle olduğunu herkes biliyor. Kendisi Propaganda Bakanı olarak, en büyük destekçilerimizden biri oldu.” Yüz ifadesi sertleşti birden. “İşte bu yüzden, Bakan Hoppel’ın isyancılarla işbirliği içinde olduğunu gösteren açık kanıtların elime geçtiğini sizlere söylemekten büyük üzüntü duyuyorum.” Elini uzatıp adamın gözlüğünü aldı ve fırlatıp attı. Acıyla haykıran Hoppel kolunu kaldırıp gözlerine siper etti. “Muhafızlar” dedi Guilder, “götürün onu.”</span></p>

      <p class="paragraf"><span class="metin-1" xml:lang="tr-TR">İki işbir Hoppel’ı kollarından tuttular; başka işbirler de silahlarını çekip adamın etrafını sardılar hemen. Tribündekiler şaşırıp hep bir ağızdan konuşmaya başladılar.</span> <span class="metin-italik" xml:lang="tr-TR">Ne? Ne diyor? Hoppel, bu doğru olabilir mi?..</span></p>

      <p class="paragraf"><span class="metin-1" xml:lang="tr-TR">“Evet arkadaşlar. Bakan Hoppel bir hain. İsyancılara, geçen haftaki, iki iş arkadaşımızın ölümüne yol açan bombalama olayını gerçekleştirmelerini sağlayan kritik bilgileri veren o.”</span></p>

      <p class="paragraf"><span class="metin-1" xml:lang="tr-TR">“Tanrım, Horace.” Adamın dizlerinin bağı çözülmüştü. Gözlerini sımsıkı kapamıştı. Kendisini tutan adamlardan kurtulmaya çalıştı, ama tüm gücünü yitirmiş gibiydi. “Beni tanıyorsun! Hepiniz tanıyorsunuz! Suresh, Wilkes, biriniz... Söyleyin ona!”</span></p>

      <p class="paragraf"><span class="metin-1" xml:lang="tr-TR">“Üzgünüm dostum. Kendi başını yaktın. Onu sahaya götürün.”</span></p>

      <p class="paragraf"><span class="metin-1" xml:lang="tr-TR">Hoppel sürüklenerek götürüldü. Gümüşi kamyonun yanındaki kazığa halatlarla bağlandı. İşbirlerden biri, getirdiği kovanın içindeki kızıl sıvıyı Hoppel’in başından aşağı boca etti; adamın giysileri, saçı, yüzü sırılsıklam oldu. Çaresizce çırpınan Hoppel iç paralayıcı çığlıklar atıyordu.</span> <span class="metin-italik" xml:lang="tr-TR">Bunu yapma. Lütfen, yemin ederim ki hain değilim ben. Bir şey desenize piçler!</span></p>

      <p class="paragraf"><span class="metin-1" xml:lang="tr-TR">Guilder ellerini ağzının etrafında boru şekline getirdi. “Tutsak bağlandı mı?”</span></p>

      <p class="paragraf"><span class="metin-1" xml:lang="tr-TR">“Bağlandı!”</span></p>

      <p class="paragraf"><span class="metin-1" xml:lang="tr-TR">Guilder telsizi ağzına götürdü. “Işıkları açın.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Kilit sesi, açılan kapının gıcırtısı.</span></p>

      <p class="paragraf"><span class="metin-1" xml:lang="tr-TR">Bileklerinden bağlı olan Alicia tavandan sarkıyordu; yavaş yavaş sallandıkça zincirleri gıcırdıyordu. Yorgundu, öyle yorgundu ki. Çıplak bacaklarından akan kanlar kurumuştu. Kulampara denen adam karanlık işini günler boyu görürken, Alicia’nın vücudunda dokunulmadık yer bırakmamıştı. Onun burnunu nefesinin pis kokusuyla, kulaklarınıysa homurtularıyla doldurmuştu. Ona vurmuştu, onu tırmalamış ve ısırmıştı. Hayvan gibi ısırmıştı. Alicia’nın memelerinde, boynunun yumuşak derisinde, uyluklarının iç taraflarında adamın diş izleri vardı. Alicia hiç ağlamamıştı. Haykırmıştı, evet. Çığlık atmıştı. Ama gözyaşı dökerek adamı tatmin etmeye niyeti yoktu. Ve işte adam yine gelmişti, parmağında aylakça döndürdüğü halkadaki anahtarları şıngırdatıyordu, sağlam gözüyle Alicia’yı tepeden tırnağa süzüyordu, yarısı yanmış yüzünde açgözlü ve hayvansı bir gülümseme vardı.</span></p>

      <p class="paragraf"><span class="metin-1" xml:lang="tr-TR">“Herkes büyük gösteri için stadyuma gittiğine göre biraz baş başa vakit geçirebiliriz diye düşündüm.”</span></p>

      <p class="paragraf"><span class="metin-1" xml:lang="tr-TR">Söylenecek ne vardı ki? Hiçbir şey.</span></p>

      <p class="paragraf"><span class="metin-1" xml:lang="tr-TR">“Yeni bir şey deneyebiliriz diye düşünüyorum. Tezgâh hiç... özel gelmiyor.”</span></p>

      <p class="paragraf"><span class="metin-1" xml:lang="tr-TR">Soyunmaya başladı; tokalarını açıp deri giysilerini çıkarması epey sürdü. Postallarını, pantolonunu çıkardı. Alicia’nın elinden, adamın cakayla soyunmasını sessizce ve tiksintiyle seyretmekten başka bir şey gelmiyordu. Başının içinde on tane Alicia vardı ve her biri diğerleriyle bağlantısız olarak bir şey biliyordu sanki. Ama yine de:</span> <span class="metin-italik" xml:lang="tr-TR">Baş başa vakit geçirebiliriz.</span> <span class="metin-1" xml:lang="tr-TR">Alicia</span> <span class="metin-italik" xml:lang="tr-TR">Bu yeni,</span> <span class="metin-1" xml:lang="tr-TR">diye düşündü. Rutinin bozulduğu kesindi. Normalde dört kişi olurlardı: biri bocurgatı çalıştırır, ikisi Alicia’yı tutardı; bir de Kulampara olurdu. Diğerleri neredeydi?</span></p>

      <p class="paragraf"><span class="metin-italik" xml:lang="tr-TR">Baş başa vakit geçirebiliriz.</span></p>

      <p class="paragraf"><span class="metin-1" xml:lang="tr-TR">“Sana yalvarıyorum” dedi Alicia çatlak sesle, “canımı yakma yeter. Sana çok zevk veririm.”</span></p>

      <p class="paragraf"><span class="metin-1" xml:lang="tr-TR">“Çok naziksin.”</span></p>

      <p class="paragraf"><span class="metin-1" xml:lang="tr-TR">“Beni aşağı indirirsen, ne kadar zevk verebileceğimi gösteririm.”</span></p>

      <p class="paragraf"><span class="metin-1" xml:lang="tr-TR">Adam bunu düşündü.</span></p>

      <p class="paragraf"><span class="metin-1" xml:lang="tr-TR">“Ne istersen yaparım.”</span></p>

      <p class="paragraf"><span class="metin-1" xml:lang="tr-TR">“Hadi oradan.”</span></p>

      <p class="paragraf"><span class="metin-1" xml:lang="tr-TR">“Kelepçeyi çıkarmana gerek yok. Uysal olacağıma söz veriyorum. Sana istediğin her şeyi vereceğim.”</span></p>

      <p class="paragraf"><span class="metin-1" xml:lang="tr-TR">Alicia adamın bu fikre ısınmaya başladığını yüz ifadesinden anladı. Alicia çıplaktı, dövülmüştü. O haldeki bir kadın ne yapabilirdi ki? Anahtarlar yerdeydi, anahtar halkası adamın pantolonunun kemer köprüsüne takılıydı. Alicia kendini onlara bakmamaya zorladı.</span></p>

      <p class="paragraf"><span class="metin-1" xml:lang="tr-TR">“Bu iyi bir fikir olabilir” dedi Kulampara.</span></p>

      <p class="paragraf"><span class="metin-1" xml:lang="tr-TR">Alicia’nın tavandaki bir makaraya takılı olan zincirleri duvardaki bir kolla hareket ettiriliyordu. Pantolonsuz ve ereksiyon halindeki Kulampara gidip kolu çekti. Tepeden takırtılar geldi; Alicia’nın ayakları yere dokundu.</span></p>

      <p class="paragraf"><span class="metin-1" xml:lang="tr-TR">“Biraz daha” dedi Alicia. “Hareket edebilmem için.”</span></p>

      <p class="paragraf"><span class="metin-1" xml:lang="tr-TR">Adam mahmurca, şehvetle sırıttı. “Düşünce tarzını beğendim.”</span></p>

      <p class="paragraf"><span class="metin-1" xml:lang="tr-TR">Alicia’nın bileklerindeki baskı azaldı. “Biraz daha.”</span></p>

      <p class="paragraf"><span class="metin-1" xml:lang="tr-TR">Taktiği barizdi, ama heyecanlanan adamın aklı başından iyice gitmişti. Alicia’nın kolları iki yanına düştü. Artık oyun oynamakta kullanabileceği iki buçuk metre serbest zinciri vardı.</span></p>

      <p class="paragraf"><span class="metin-1" xml:lang="tr-TR">“Sakın bir numara yapmaya kalkma.”</span></p>

      <p class="paragraf"><span class="metin-1" xml:lang="tr-TR">Alicia emekleme pozisyonuna geçti davetkârca. Kulampara onun arkasında diz çöktü.</span></p>

      <p class="paragraf"><span class="metin-1" xml:lang="tr-TR">“Çok zevk alacaksın” dedi Alicia. “Söz.”</span></p>

      <p class="paragraf"><span class="metin-1" xml:lang="tr-TR">Alicia kalçasında Kulampara’nın ellerini hissedince, sağ dizini göğsüne kadar çekti ve adamın yüzünü tekmeledi. Bir çatırtı, ardından da bir çığlık duydu; Alicia ayağa fırlayıp döndü. Adam yerde oturuyor, burnunu tutuyordu; parmaklarının arasından koyu renkli kan fışkırıyordu.</span></p>

      <p class="paragraf"><span class="metin-1" xml:lang="tr-TR">“Seni adi orospu!”</span></p>

      <p class="paragraf"><span class="metin-1" xml:lang="tr-TR">Adam öne atılıp Alicia’nın boğazına saldırdı. Bütün mesele önce kimin kimi haklayacağıydı. Alicia geri çekilip elini yana kaldırdı ve kement şekline getirdiği zinciri öne fırlattı.</span></p>

      <p class="paragraf"><span class="metin-1" xml:lang="tr-TR">Zincir halkası adamın boynuna geçti. Kulampara’yı kendine doğru çeken Alicia yana kaydı ve adamın momentumunu kullanarak onu döndürdü. Şimdi ona arkadan sarılıyordu. Diğer eliyle de ikinci bir zincir halkası oluşturup adamın boynuna geçirdi. Hemen sıçrayıp bacaklarını onun beline doladı. Kollarını kaldırıp sallayan adam homurtular çıkarıyordu.</span> <span class="metin-italik" xml:lang="tr-TR">Geber domuz,</span> <span class="metin-1" xml:lang="tr-TR">diye düşündü Alicia,</span> <span class="metin-italik" xml:lang="tr-TR">geber işte</span><span class="metin-1" xml:lang="tr-TR">; sonra tüm ağırlığını geriye verdi ve zincirleri dizgin gibi çekerek adamı kendisiyle birlikte düşürdü; zincirin gevşek kısmı bitince ve tepelerindeki makara dayanınca, Alicia istediği sesi duydu: tatminkâr bir kemik kırılma sesini.</span></p>

      <p class="paragraf"><span class="metin-1" xml:lang="tr-TR">Yerden yarım metre yüksekte asılıydılar. Alicia’nın üstünde doksan kiloluk ceset yatıyordu şimdi. Bacaklarını altında toplayan Alicia sırtını kavislendirip adamı itti. Kulampara’nın boynundaki zincirleri çıkarınca adam beton zemine yüzüstü düştü. Alicia anahtarları yerden kapıp bileklerindeki kelepçeleri çözdü.</span></p>

      <p class="paragraf"><span class="metin-1" xml:lang="tr-TR">Sonra adamı tekmelemeye başladı, başının üstünde tepindi, yüzünü sert topuğuyla ezdi. Nefretten gözü dönmüştü. Saçından tuttuğu cesedi hücrede sürükledi ve ayağa kaldırıp başını duvara vurdu. “Bu hoşuna gidiyor mu pislik? Boynunun kırılması hoşuna gitti mi? Seni öldürmem hoşuna gitti mi?”</span></p>

      <p class="paragraf"><span class="metin-1" xml:lang="tr-TR">Hücrenin dışında birileri olabilirdi de, olmayabilirdi de. Başka adamlar içeri dalıp Alicia’yı tavana zincirleyebilirlerdi ve her şeye baştan başlayabilirlerdi. Ama bunun önemi yoktu. Önemli olan tek şey Kulampara’nın kafasıydı. Alicia o kafayı tekrar tekrar ezecekti, ta ki onu dünya tarihindeki en cansız şey haline getirene dek, ta ki Kulampara gelmiş geçmiş en ölü adam olana dek. “Tanrı cezanı versin! Tanrı cezanı versin! Tanrı cezanı versin!” diye haykırıyordu durmadan.</span></p>

      <p class="paragraf"><span class="metin-1" xml:lang="tr-TR">Sonra tükendi. Adamı bıraktı. Ceset yere yanlamasına düştü, duvarda parlak beyin parçaları bırakarak. Dizlerinin üstüne çöken Alicia derin soluklar aldı. Bu iş bitmişti, ama bitmiş gibi gelmiyordu. Bitmek diye bir şey yoktu artık.</span></p>

      <p class="paragraf"><span class="metin-1" xml:lang="tr-TR">Alicia’nın giysilere ihtiyacı vardı. Silaha ihtiyacı vardı. Kulampara’nın baldırına bantlanmış, ağır kabzalı bıçağı fark etti. Bıçak dengesizdi, ama iş görürdü. Alicia adamın pantolonuyla gömleğini yerden aldı. Onun pis kokusunu taşıyan bu giysileri giyerken tiksindi. Tüyleri diken diken oldu; adam ona dokunuyordu sanki. Kollarıyla paçalarını sıvayıp kemeri bağladı. Postallar fazla büyüktü, onu yavaşlatmaktan başka işe yaramazdı; Alicia’nın yalınayak hareket etmesi gerekecekti. Cesedi sürükleyerek kapıdan uzaklaştırıp, metal kapıya bıçağının kabzasıyla vurdu.</span></p>

      <p class="paragraf"><span class="metin-1" xml:lang="tr-TR">Daha çok sesi çıksın diye ellerini ağzının çevresinde kıvırıp “Hey!” diye seslendi. “Hey, burada kilitli kaldım!”</span></p>

      <p class="paragraf"><span class="metin-1" xml:lang="tr-TR">Saniyeler geçti. Belki de dışarıda kimse yoktu. O zaman Alicia ne yapacaktı? Kapıya bu kez daha sert vururken, birilerinin gelmesi için dua etti.</span></p>

      <p class="paragraf"><span class="metin-1" xml:lang="tr-TR">Sonra kilit açıldı. Gardiyan içeri girerken, Alicia açılan kapının arkasına saklandı.</span></p>

      <p class="paragraf"><span class="metin-1" xml:lang="tr-TR">“Ne oluyor Kulampara, yarım saat kalacağım demiştin...”</span></p>

      <p class="paragraf"><span class="metin-1" xml:lang="tr-TR">Ama adam sözünü bitiremedi; arkadan saldıran Alicia bir eliyle adamın ağzını kapatırken, diğer elindeki bıçağı onun belinin ortasına sapladı ve kabzayı çevirip bıçağın ucunu yukarı itti.</span></p>

      <p class="paragraf"><span class="metin-1" xml:lang="tr-TR">Cesedi yavaşça yere bıraktı. Cesetten yayılan kan, geniş ve koyu renkli bir birikinti oluşturuyordu. Alicia’nın burnuna yoğun kan kokusu geldi. Yeminini hatırladı.</span> <span class="metin-italik" xml:lang="tr-TR">O piçlerin kanını son damlasına kadar emeceğim. Düşmanlarımın kanıyla vaftiz olacağım.</span> <span class="metin-1" xml:lang="tr-TR">İşkenceyle geçen günlerde bu düşünceye tutunmuştu. Ama iki adama, gardiyana ve ardından Kulampara’ya, onun beton zeminde beyaz bir leke gibi yatan solgun ve çıplak bedenine bakınca tiksintiyle ürperdi.</span></p>

      <p class="paragraf"><span class="metin-italik" xml:lang="tr-TR">Şimdi değil,</span> <span class="metin-1" xml:lang="tr-TR">diye düşündü,</span> <span class="metin-italik" xml:lang="tr-TR">henüz değil</span><span class="metin-1" xml:lang="tr-TR">; usulca koridora çıktı.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Sahaya karanlık çöktü. Hiçbir şey kımıldamadı bir an. Sonra çok yukarıdan gelen, ay ışığını andıran, serin, deniz mavisi bir ışık sahayı aydınlattı.</span></p>

      <p class="paragraf"><span class="metin-1" xml:lang="tr-TR">Lila gümüşi kamyonun arka tarafında belirmişti. Bütün kırmızı gözlüler gözlüklerini ceplerine koyuyorlardı. Hoppel yalvarmayı kesmiş, hüngür hüngür ağlamaya başlamıştı. Sahaya bir kapalı kamyonet girdi. Kamyonetten inen iki işbir, aracın arkasına koşar adım gidip kapıları açtılar.</span></p>

      <p class="paragraf"><span class="metin-1" xml:lang="tr-TR">On bir kişi, el ve ayak bileklerinden zincirlenmiş altı erkekle beş kadın sendeleyerek dışarı çıktılar. Sendeliyor, ağlıyor, canlarının bağışlanması için yalvarıyorlardı. Dehşete kapılmışlardı; dirençleri tamamen tükenmişti. Sara’nın vücuduna soğuk bir uyuşukluk yayılmıştı; kusabileceğini düşündü. Kadınlardan biri Karen Molyneau’ya benziyordu, ama Sara emin olamadı. İşbirler onları Hoppel’e doğru sürüklediler ve diz çökmelerini emrettiler.</span></p>

      <p class="paragraf"><span class="metin-1" xml:lang="tr-TR">“Bu muhteşem” dedi yakından gelen bir ses.</span></p>

      <p class="paragraf"><span class="metin-1" xml:lang="tr-TR">İşbirlerin biri hariç hepsi koşarak uzaklaştı, büyük kamyonun arkasında duran Lila’nın yanına gitti. Lila görünmez bir akıntıdaymış veya duyulmayan bir müziği dinlermiş gibi başını ve vücudunu iki yana sallıyordu.</span></p>

      <p class="paragraf"><span class="metin-1" xml:lang="tr-TR">“On kişi olacak sanıyordum” dedi aynı ses. İki sıra aşağıda oturan kırmızı gözlülerden birinin sesiydi.</span></p>

      <p class="paragraf"><span class="metin-1" xml:lang="tr-TR">“Hı hı. On.”</span></p>

      <p class="paragraf"><span class="metin-1" xml:lang="tr-TR">“Ama on bir kişiler.”</span></p>

      <p class="paragraf"><span class="metin-1" xml:lang="tr-TR">Sara tekrar saydı. On bir.</span></p>

      <p class="paragraf"><span class="metin-1" xml:lang="tr-TR">“İnip Guilder’a söylesen iyi olur.”</span></p>

      <p class="paragraf"><span class="metin-1" xml:lang="tr-TR">“Şaka mı yapıyorsun? Bugünlerde sağı solu belli olmuyor.”</span></p>

      <p class="paragraf"><span class="metin-1" xml:lang="tr-TR">“Dikkat et. Bunu söylediğini duyarsa sıra sana gelir.”</span></p>

      <p class="paragraf"><span class="metin-1" xml:lang="tr-TR">“Herif delirdi diyorum sana.” Sessizlik. “Gerçi Hoppel’da bir terslik olduğunu baştan beri biliyordum.”</span></p>

      <p class="paragraf"><span class="metin-1" xml:lang="tr-TR">Bu sözler Sara’ya uzaktan esen bir rüzgâr gibi geliyordu. Şimdi tamamen sahaya odaklanmıştı. O kadın Karen mıydı? Daha yaşlı ve fazla uzun boylu görünüyordu. Tutsakların çoğu savunma pozisyonu almışlardı, ince buzla kaplı kar tabakasında diz çöküp iki büklüm olmuş ve başlarını elleriyle örtmüşlerdi; diğerleriyse dizlerinin üstünde doğrulmuşlar ve yüzleri mavi ışıkla aydınlanırken dua etmeye başlamışlardı. Son işbir çelik yelek giyiyordu. Başına kask geçirdikten sonra tribünlere el salladı. Sara baştan aşağı kasıldı. Gözlerini kaçırmak istedi, ama başaramadı. Gümüşi kamyonun yük kompartımanına doğru giden işbirin elindeki anahtarlar şıngırdadı.</span></p>

      <p class="paragraf"><span class="metin-1" xml:lang="tr-TR">Kapılar açıldı; işbir kaçtı. Bir an hiçbir şey olmadı. Sonra kamyonun içinden insan boyunda böcekler gibi sıçrayan viraller kara dörtayak üstüne düştüler. Sırım gibi, kaslı, damarlı vücutlarından yayılan parlak ışık nabız gibi atıyordu. Sekiz, dokuz, on. Kollarını yana açıp avuçlarını yukarı çevirmiş olan Lila’ya yaklaştılar. Lila onları davet ediyordu, selamlıyordu.</span></p>

      <p class="paragraf"><span class="metin-1" xml:lang="tr-TR">Kadının ayaklarının dibinde eğilerek selam verdiler.</span></p>

      <p class="paragraf"><span class="metin-1" xml:lang="tr-TR">Lila onlara dokundu, onları okşadı. Elini onların pürüzsüz başlarında gezdirdi, çocukmuşlar gibi çenelerini avcuna alıp gözlerine hayranlıkla baktı. Sara onun</span> <span class="metin-italik" xml:lang="tr-TR">Canlarım,</span> <span class="metin-1" xml:lang="tr-TR">dediğini işitti.</span> <span class="metin-italik" xml:lang="tr-TR">Harikasınız, güzellerimsiniz.</span></p>

      <p class="paragraf"><span class="metin-1" xml:lang="tr-TR">“Şuna bakar mısın? Onları seviyor resmen.”</span></p>

      <p class="paragraf"><span class="metin-1" xml:lang="tr-TR">Rehineler usulca ağlıyorlardı. Ölecekleri kesindi; bunu kabullenmekten başka seçenekleri yoktu. Veya belki de o sahnenin tuhaflığı karşısında afallayıp sus pus olmuşlardı.</span></p>

      <p class="paragraf"><span class="metin-italik" xml:lang="tr-TR">Tatlı hayvanlarım benim. Acıktınız mı? Anneciğiniz sizi doyuracak. Anneciğiniz size bakacak. Anneciğiniz bunu yapacak.</span></p>

      <p class="paragraf"><span class="metin-1" xml:lang="tr-TR">“Hayır, on kişi olması gerekiyordu, eminim.”</span></p>

      <p class="paragraf"><span class="metin-1" xml:lang="tr-TR">Bu kez yeni bir ses, sağ taraftan geldi: “On mu dedin? Ben de öyle duymuştum.”</span></p>

      <p class="paragraf"><span class="metin-1" xml:lang="tr-TR">“On birinci kim peki?”</span></p>

      <p class="paragraf"><span class="metin-1" xml:lang="tr-TR">Kırmızı gözlülerden biri ayağa fırlayıp sahayı gösterdi. “Bir kişi fazla!”</span></p>

      <p class="paragraf"><span class="metin-1" xml:lang="tr-TR">Guilder da dahil, herkes başını sesin geldiği tarafa çevirdi.</span></p>

      <p class="paragraf"><span class="metin-1" xml:lang="tr-TR">“Şaka yapmıyorum! Orada on bir kişi var!”</span></p>

      <p class="paragraf"><span class="metin-italik" xml:lang="tr-TR">Hadi gidin canlarım.</span></p>

      <p class="paragraf"><span class="metin-1" xml:lang="tr-TR">Viraller koşarak Lila’nın yanından ayrıldılar. Aynı anda rehinelerden biri ayağa fırlayıp yüzünü sergiledi. Vale’di. Viraller grubun etrafını kuşatıyordu; herkes çığlık atıyordu. Vale ceketini açıp, göğsüne sıra sıra bantlanmış metal tüpleri gösterdi. Kollarını göğe kaldırdı; başparmağı patlatıcının üstünde hazır bekliyordu.</span></p>

      <p class="paragraf"><span class="metin-1" xml:lang="tr-TR">“Sergio yaşıyor!”</span></p>

      <p class="paragraf"></p>

      <p class="paragraf"></p>
    </div>
  </div>
</body>
</html>
