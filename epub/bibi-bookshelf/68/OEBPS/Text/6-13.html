<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-13.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-13.html" xml:lang="tr-TR">
    <div class="Basic-Text-Frame-4">
      <p class="split"></p>

      <p class="anabaslik" id="toc_marker-31" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">29</span></p>

      <p class="cizgi" xml:lang="en-GB"><img alt="19282.jpg" class="Basic-Graphics-Frame" src="../Images/19282.jpg" width="42%" /></p>

      <p class="kisim-baslik para-style-override-19" xml:lang="en-US"><span class="kisim-baslik-yeni" style="font-size:0.93em;" xml:lang="tr-TR">Rafineri kompleksi</span></p>

      <p class="kisim-baslik" xml:lang="en-US"><span class="kisim-baslik-yeni char-style-override-11" xml:lang="tr-TR">Freeport, Texas</span></p>

      <p class="Normal-4 para-style-override-22" xml:lang="en-US"></p>

      <p class="Normal-4 para-style-override-22" xml:lang="en-US"></p>

      <p class="paragraf"><span class="metin-1" xml:lang="tr-TR">Birinci sınıf petrolcü Michael Fisher –Zeki Michael, Dünyalar Arasında Köprü Kuran– derin ve rüyasız uykusundan uyandığında, birinin onunla seviştiğini bariz şekilde hissetti.</span></p>

      <p class="paragraf"><span class="metin-1" xml:lang="tr-TR">Gözlerini açtı. Üstünde Lore oturuyordu, karnını öne çıkarmıştı, alnında şehvet terleri parıldıyordu.</span> <span class="metin-italik" xml:lang="tr-TR">Uçanlar adına,</span> <span class="metin-1" xml:lang="tr-TR">diye düşündü Michael; bunu daha demin yapmamış mıydılar? Hatta bütün gece boyunca? Tabut boyutlarındaki bir ranzada mümkün olabilecek her pozisyonda, komik komik şekillere girerek, azgınca sevişmemiş miydiler?</span></p>

      <p class="paragraf"><span class="metin-1" xml:lang="tr-TR">“Günaydın” dedi kadın sırıtarak. “Sensiz başladım; kusura bakmazsın umarım.”</span></p>

      <p class="paragraf"><span class="metin-italik" xml:lang="tr-TR">Eh, öyle olsun,</span> <span class="metin-1" xml:lang="tr-TR">diye düşündü Michael. Güne başlamanın çok daha kötü yolları vardı kesinlikle. Lore’un orgazma çok yakın olduğu yanaklarının kızarıklığından belliydi; Michael da çok geride sayılmazdı aslında. Lore kalçasını titretmeye başlamıştı; cinsel organının ağırlığı, kumsala vuran dalgalar gibiydi. Dalgalar gidip geliyordu.</span></p>

      <p class="paragraf"><span class="metin-1" xml:lang="tr-TR">“Acele etmeyin beyefendi.”</span></p>

      <p class="paragraf"><span class="metin-1" xml:lang="tr-TR">“Sessiz olun yahu!” diye bağıran bir ses geldi yukarıdan.</span></p>

      <p class="paragraf"><span class="metin-1" xml:lang="tr-TR">“Kapa çeneni Seps” diye karşılık verdi Lore. “Burada iş üstündeyim.”</span></p>

      <p class="paragraf"><span class="metin-1" xml:lang="tr-TR">“Benimkini kaldırıyorsun! İğrenç!”</span></p>

      <p class="paragraf"><span class="metin-1" xml:lang="tr-TR">Bu konuşma Michael’a uzak bir gezegenden geliyordu sanki. Herkes bir arada yattığından ve mahremiyet ancak ince perdelerle sağlandığından, insan bazı şeylere aldırmamayı öğrenirdi. Ama Michael’ın yaşadığı his bundan fazlasıydı. Duyuları fizikselliğe tamamen odaklansa da seksle ilgili bir şey, seksin hipnotik ritimleri bir şekilde soyutlanmasına yol açıyordu. Zihni bedeninin üç adım gerisinden geliyordu sanki, karşısında kazandaki kabarcıklar misali yükselen çeşitli kaygılarla üzüntülerden ve duygu uyandırmayan görüntülerden oluşan bir arazide etrafa bakına bakına yürüyordu. Değiştirilmesi gereken, eskimiş bir conta. Ham petrolün depodan geliş saati. Koloni anıları, ki başka zamanlarda hiç aklına gelmezdi bunlar. Üstündeki Lore yolculuğuna devam ederken Michael bu zihinsel sadakatsizliğini sürdürüyor ve bir yandan da kadınla uyum içinde olmaya çalışıyordu. En azından bu kadarını yapmalıydı.</span></p>

      <p class="paragraf"><span class="metin-1" xml:lang="tr-TR">Sonunda yaptı da. Lore’un giderek artan şehveti galip geldi. Perdeyi açtıklarında Seps gitmişti. Pencerenin üstündeki saat 06.30’u gösteriyordu.</span></p>

      <p class="paragraf"><span class="metin-1" xml:lang="tr-TR">“Lanet olsun.”</span></p>

      <p class="paragraf"><span class="metin-1" xml:lang="tr-TR">Michael ayaklarını yere indirdi ve tulumunu giydi. Lore arkadan göğsüne sarıldı.</span></p>

      <p class="paragraf"><span class="metin-1" xml:lang="tr-TR">“Kal. Pişman olmazsın.”</span></p>

      <p class="paragraf"><span class="metin-1" xml:lang="tr-TR">“İlk vardiya bende. Yine gecikirsem Karlovic canıma okur.” Postallarını giyen Michael, Lore’u öpmek için yüzünü çevirdi. Tuz ve seks tadı aldı, bir de Lore’un kendine özgü tadını. Michael aralarındaki şeye aşk diyemezdi tam olarak. Seks vakit geçirme yoluydu, ama aylar geçtikçe ilişkileri azar azar gelişmiş ve alışkanlıktan fazlasına dönüşmüştü.</span></p>

      <p class="paragraf"><span class="metin-1" xml:lang="tr-TR">“Aklın yine başka yerdeydi, değil mi?”</span></p>

      <p class="paragraf"><span class="metin-1" xml:lang="tr-TR">“Kimin, benim mi?”</span></p>

      <p class="paragraf"><span class="metin-1" xml:lang="tr-TR">“Yalan söyleme.” Kadının sesinde hınç yoktu, durumu netleştiriyordu sadece. “Bir gün seninle öyle bir sevişeceğim ki, bütün kaygılarını unutacaksın.” Lore iç geçirip kollarını indirdi. “Sorun değil. Git.”</span></p>

      <p class="paragraf"><span class="metin-1" xml:lang="tr-TR">Ayağa kalkan Michael, ranza direğinde asılı kaskıyla eldivenlerini aldı. “Sonra görüşürüz, tamam mı?”</span></p>

      <p class="paragraf"><span class="metin-1" xml:lang="tr-TR">Lore tekrar yatmıştı bile. “Görüşeceğiz tabii.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Michael kışladan çıktığında, yeni doğan güneşin aydınlattığı körfezin yüzeyi dövülmüş metal levha gibi ışıl ışıldı. Ekimin ilk haftası olmasına karşın, hava şimdiden ısınıyordu; her zamanki tuzlu ve keskin okyanus havasında pis, kükürtsü, yanmış bütan kokusu vardı. Midesi guruldayan Michael –karnını doyuracak vakti yoktu– duvarla çevrili binaların arasında hızlı adımlarla yürüyerek kantinin, ağırlık kafeslerinin ve İG kışlasının önünden geçip çelik barakaya gitti; sabah vardiyasında çalışacak işçiler orada toplanmışlardı. Başmühendis Karlovic görev listesini okuyordu. Michael’a ters ters baktı.</span></p>

      <p class="paragraf"><span class="metin-1" xml:lang="tr-TR">“Güzellik uykunu mu böldük Fisher? Kusura bakma.”</span></p>

      <p class="paragraf"><span class="metin-1" xml:lang="tr-TR">“Tamam.” Michael tulumunun fermuarını çekiyordu. “Üzgünüm.”</span></p>

      <p class="paragraf"><span class="metin-1" xml:lang="tr-TR">“Daha da üzüleceksin. Bomba’da çalışacaksın. Seps yardımcın olacak. Ekibini havaya uçurmamaya çalış.”</span></p>

      <p class="paragraf"><span class="metin-1" xml:lang="tr-TR">Bomba adıyla bilinen 1. Damıtma Kulesi, diğer kulelerden eskiydi; paslı gövdesi kaynak yapılmış yamalar, balya telleri ve dualarla bir arada duruyordu. Kapatılmasının ya da bir mutfak ekibini uzaya fırlatıp Mars’a doğru göndermesinin an meselesi olduğunu söylerdi herkes.</span></p>

      <p class="paragraf"><span class="metin-1" xml:lang="tr-TR">“Sağ ol patron. Çok iyisin.”</span></p>

      <p class="paragraf"><span class="metin-1" xml:lang="tr-TR">“Lafı mı olur?” Karlovic gruba göz gezdirdi. “Pekâlâ millet. Yedi gün sonra sevkıyat yapacağız. Şu tankerlerin dolmasını istiyorum. Fisher, sen bir dakika bekle. Biraz konuşalım.”</span></p>

      <p class="paragraf"><span class="metin-1" xml:lang="tr-TR">Ekipler kulelerine gittiler. Michael, Karlovic’in peşinden barakaya girdi. Tanrım, yine ne vardı? Birkaç dakika gecikmişti altı üstü; fırça yemeyi hak etmiyordu.</span></p>

      <p class="paragraf"><span class="metin-1" xml:lang="tr-TR">“Baksana Dan, geç kaldığım için üzgünüm...”</span></p>

      <p class="paragraf"><span class="metin-1" xml:lang="tr-TR">Karlovic onun sözünü bitirmesine izin vermedi. “Boş ver onu, konuşmak istediğim konu başka.” Masasının ardındaki koltuğa iri cüssesiyle otururken pantolonunu yukarı çekti. Karlovic epey kiloluydu, şişman değilse de her bakımdan iriyarıydı; oturaklı ve heybetli bir adamdı. Arkasındaki duvara, başının yukarısına onlarca sayfa raptiyelenmişti: görev çizelgeleri, iş akış diyagramları, sevkıyat programları. “Bomba’da çalışmana önceden karar vermiştim zaten. Sen ve Seps elimdeki en iyi adamlarsınız. Siz ikinizi o gıcırdayan yaşlı kaltağa göndermemi iltifat say. Bana kalsa, o kule hurda yığınını boylamıştı çoktan.”</span></p>

      <p class="paragraf"><span class="metin-1" xml:lang="tr-TR">Michael’ın bundan şüphesi yoktu; öte yandan, bu lafların stratejik sebeplerle yapılan iltifatlar olduğundan da şüphesi yoktu. “Eee?”</span></p>

      <p class="paragraf"><span class="metin-1" xml:lang="tr-TR">“Eeesi bu.”</span></p>

      <p class="paragraf"><span class="metin-1" xml:lang="tr-TR">Karlovic bir sayfayı masasının üstünde kaydırdı. Michael alttaki imzayı fark etti hemen: Victoria Sanchez, Başkan, Texas Cumhuriyeti. Mektubun üç kısa paragrafını bir çırpıda okudu.</span> <span class="metin-italik" xml:lang="tr-TR">Vay anasını,</span> <span class="metin-1" xml:lang="tr-TR">diye düşündü.</span></p>

      <p class="paragraf"><span class="metin-1" xml:lang="tr-TR">“Bu neyle ilgili olabilir, bir fikrin var mı?”</span></p>

      <p class="paragraf"><span class="metin-1" xml:lang="tr-TR">“Neden bana soruyorsun ki?”</span></p>

      <p class="paragraf"><span class="metin-1" xml:lang="tr-TR">“Oraya en son giden ekip şefi sensin. Orada dikkatini çeken bir şeyler olmuştur belki. Deponun civarında konuşulanlar, etrafta takılan fazladan askerler.”</span></p>

      <p class="paragraf"><span class="metin-1" xml:lang="tr-TR">“Yok, öyle bir şey hatırlamıyorum.” Michael omuz silkti. “Stark’la konuştun mu? O biliyordur belki.”</span></p>

      <p class="paragraf"><span class="metin-1" xml:lang="tr-TR">Stark rafinerinin baş güvenlik görevlisiydi. Gevezeydi ve piyize fazla düşkündü; ama poker masasında sergilediği ustalık sayesinde hem petrolcülerin, hem de İG’nin gözünde saygın bir yere sahipti. Michael onun yüzünden kumar masasında epey para kaybetmişti, ama büyük bir kayıp değildi bu... Rafinerinin çitlerinin arasında para harcayacak yer yoktu zaten.</span></p>

      <p class="paragraf"><span class="metin-1" xml:lang="tr-TR">“Henüz konuşmadım. Ama hoş karşılamayacak.” Karlovic, Michael’ı süzdü. “Siz arkadaş değil misiniz? California’dan filan.”</span></p>

      <p class="paragraf"><span class="metin-1" xml:lang="tr-TR">“Onu tanıyorum, evet.”</span></p>

      <p class="paragraf"><span class="metin-1" xml:lang="tr-TR">“Onunla konuşabilirsin belki. İG ile ordunun arasında bir çeşit, ne bileyim, gayriresmi bağlantı olursun.”</span></p>

      <p class="paragraf"><span class="metin-1" xml:lang="tr-TR">Michael birkaç saniyeliğine durup hislerini yokladı. Eskilerden tanıdığı birini görmesi hoş olurdu; ama bir yandan da rahatsızlık duyduğunun, ifşa olmuşluk hissi yaşadığının farkındaydı. Petrolcüler içlerine kapalı yaşarlardı ve Michael ablasını kaybetmenin acısından bu oyalayıcı hayat sayesinde kurtulmuştu. Saklandığını bir yönüyle biliyordu, ama benliğinin geri kalanı bunu umursamıyordu.</span></p>

      <p class="paragraf"><span class="metin-1" xml:lang="tr-TR">“Sorun olmaz herhalde.”</span></p>

      <p class="paragraf"><span class="metin-1" xml:lang="tr-TR">“Bana kıyak geçmiş olursun. İstediğin şekilde hallet.” Karlovic başını kapıya doğru eğdi. “Şimdi işinin başına git. Ve söylediklerimde ciddiyim. Orada dikkatli ol.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Michael damıtma kulesine varınca, on civarında bıçkın adamdan oluşan ekibinin öylece, şaşkın şaşkın durduğunu gördü. Petrol tankeri rölantideydi. Seps ortalıkta yoktu.</span></p>

      <p class="paragraf"><span class="metin-1" xml:lang="tr-TR">“Peki, soruyorum. Tankeri neden doldurmuyorsunuz?”</span></p>

      <p class="paragraf"><span class="metin-1" xml:lang="tr-TR">Seps kulenin dibindeki ısıtma elemanının altından sürünerek çıktı. Elleri ve çıplak kolları siyah, çamur gibi tortuyla kaplıydı. “Önce kuleyi temizlememiz gerek. Dipte en az iki metrelik tortu birikmiş.”</span></p>

      <p class="paragraf"><span class="metin-1" xml:lang="tr-TR">“Bu bütün sabahımızı alır yahu. Son ekibin şefi kimdi?”</span></p>

      <p class="paragraf"><span class="metin-1" xml:lang="tr-TR">“Bu kule aylardır kullanılmamış. Karlovic’e sorman gerekecek.”</span></p>

      <p class="paragraf"><span class="metin-1" xml:lang="tr-TR">“Bize ne kadar ham petrol gerekiyor?”</span></p>

      <p class="paragraf"><span class="metin-1" xml:lang="tr-TR">“En az iki yüz varil.”</span></p>

      <p class="paragraf"><span class="metin-1" xml:lang="tr-TR">Sekiz bin galonluk yarı rafine petrol kim bilir ne kadar zamandır öylece duruyordu; kuleyi temizlemek için daha büyük bir atık tankerine, ayrıca pompa kamyonuna ve yüksek basınçlı buhar hortumlarına ihtiyaçları vardı. Tankı tekrar doldurup ısıtma elemanını çalıştırmaları on iki ila on altı saati bulurdu; borudan ilk damlanın düşmesiyse yirmi dört saat alırdı. Karlovic deliye dönecekti.</span></p>

      <p class="paragraf"><span class="metin-1" xml:lang="tr-TR">“Eh, başlasak iyi olur. Sen boruları hazırla ve emrimi bekle.” Michael başını iki yana salladı. “Bunu yapan şerefsizi bulursam canına okuyacağım.”</span></p>

      <p class="paragraf"><span class="metin-1" xml:lang="tr-TR">Tortu çekme işi bütün sabahlarını aldı. Michael işe yaramaz olduğunu söylediği tortunun yakılması için kamyonu atık havuzlarına gönderdi. Tortuyu çekmek işin kolay kısmıydı; herkesin ödünü koparan şey, tankı temizlemekti. Kulenin tepesinden fışkırtılan sular artıkların –arıtma sürecinden kalan yapışkan, zehirli tortunun– çoğunu temizlerdi, ama tamamını değil; üç adamın tıbbi atık kıyafeti giyip kulenin içine inmeleri ve asfalt zemindeki gider deliğini açmaları gerekiyordu. İçeri girmenin tek yolu, bir metre çapındaki bir geçitten emekleyerek geçmekti. Buna “anüse girmek” deniyordu ki Michael’a göre yanlış bir tanım değildi.</span> <span class="metin-1" xml:lang="en-GB">Michael</span> <span class="metin-1" xml:lang="tr-TR">üç kişiden biri olacaktı. Kural gereği değildi bu; Michael’ın âdetiydi sadece, adamlarının moralini yükseltmek için yaptığı bir jestti. Diğer ikisine gelince; onların çöp çekmeleri âdettendi.</span></p>

      <p class="paragraf"><span class="metin-1" xml:lang="tr-TR">Kısa çöp çeken ilk kişi, ekibin en yaşlısı Ed Pope oldu. Ed, Michael’ı eğiten kişiydi. Ocaklarda otuz yıl çalışması onu yıpratmıştı; adamın vücudu felaketlerin kayıt defteri gibiydi. Üç parmağını donatı kesiciye kaptırmıştı. Dokuz adamı öldüren bir propan patlamasında yüzüyle boynunun yan tarafı yanmış ve buraları tüysüz pembe deriden ibaret kalmıştı. O kulağı sağırdı; dizleri de öyle kötü durumdaydı ki, adamın eğilmesini seyretmek Michael’ın yüzünü buruşturmasına yol açıyordu. Michael onu es geçmeyi düşündü; ama Ed’in bunu kabul edemeyecek kadar gururlu olduğunu bildiğinden, adamın tıbbi atık kıyafeti giymek için barakaya gitmesini seyretmekle yetindi.</span></p>

      <p class="paragraf"><span class="metin-1" xml:lang="tr-TR">Kısa çöp çeken ikinci kişi Seps oldu. “Olmaz, senin pompaların başında durman gerek” dedi Michael.</span></p>

      <p class="paragraf"><span class="metin-1" xml:lang="tr-TR">Seps başını iki yana salladı. O gün olanlar yüzünden hepsi sabırsızdı. “Boş versene. Şu işi bir an önce halledelim.”</span></p>

      <p class="paragraf"><span class="metin-1" xml:lang="tr-TR">Tıbbi atık kıyafetlerini giydiler, oksijen tüplerini taktılar ve malzemelerini topladılar: kalın uçlu temizlik sopaları, kovalar dolusu çözücü, kompresöre takılı yüksek basınç boruları. Michael maskesini taktı, eldivenlerinin cırt cırtlarını yapıştırdı ve oksijen seviyesini kontrol etti. Kuleyi havalandırmış olsalar da, içerideki hava hâlâ ölümcüldü; petrol buharıyla sülfürlerin karışımı, insanın ciğerlerini kavurabilecek bir gaz çorbasına dönüşmüştü. Maskeyi takınca kulaklarının basınçtan tıkandığını hisseden Michael tepe lambasını yaktı ve girişin kapağını açmak için diz çöktü.</span></p>

      <p class="paragraf"><span class="metin-1" xml:lang="tr-TR">“Gidelim beyler.”</span></p>

      <p class="paragraf"><span class="metin-1" xml:lang="tr-TR">Michael geçitten sürünerek geçti ve aşağı atlayınca kendini bir metre yükseklikte petrol tortusunun içinde buldu. Ed’le Seps sürünerek peşinden geldiler.</span></p>

      <p class="paragraf"><span class="metin-1" xml:lang="tr-TR">“Şu hale bakın.”</span></p>

      <p class="paragraf"><span class="metin-1" xml:lang="tr-TR">Michael vıcık vıcık tortunun içine elini sokup gider deliğini açtı; tortuyu oraya doğru süpürmeye başladılar. Kulenin içi en az kırk dereceydi; üzerlerinden ter boşanıyordu ve nefeslerinin hapsolan nemi, maske camlarını buğulandırıyordu. Tortunun büyük bölümünü temizleyince, duvarlarla zemine çözücü püskürtmeye başladılar.</span></p>

      <p class="paragraf"><span class="metin-1" xml:lang="tr-TR">Üzerlerinde tıbbi atık kıyafeti varken ve kompresör gürlerken birbirleriyle konuşmaları neredeyse imkânsızdı. Düşünecek tek şey vardı: işi bir an önce halledip gitmek. Başlayalı henüz iki dakika olmuşken, Michael omzuna hafifçe vurulduğunu hissetti. Dönüp bakınca, Seps’in Ed’i gösterdiğini gördü. Adam duvara dönük halde öylece, heykel gibi duruyordu; gevşek parmaklarının arasındaki boru yan tarafından sarkmıştı. Michael seyrederken boru yere düştü, ama Ed bunu fark etmemiş gibiydi.</span></p>

      <p class="paragraf"><span class="metin-1" xml:lang="tr-TR">Seps sesini duyurabilmek için bağırarak “Ona bir şey oldu!” dedi.</span></p>

      <p class="paragraf"><span class="metin-1" xml:lang="tr-TR">Michael öne çıkıp Ed’i omuzlarından tuttu ve döndürdü. Ed boş gözlerle bakıyordu sadece.</span></p>

      <p class="paragraf"><span class="metin-1" xml:lang="tr-TR">“Ed, iyi misin?”</span></p>

      <p class="paragraf"><span class="metin-1" xml:lang="tr-TR">Adam irkilerek kendine geldi. “Ah, hey Michael” dedi, fazla neşeliydi. “Hey hey, hey hey. Hu hu.”</span></p>

      <p class="paragraf"><span class="metin-1" xml:lang="tr-TR">“Ne diyor?” diye seslendi Seps.</span></p>

      <p class="paragraf"><span class="metin-1" xml:lang="tr-TR">Michael boğaz kesme hareketi yaparak, Seps’e kompresörü durdurmasını işaret etti. Ed’e dikkatle baktı. “Konuş benimle dostum.”</span></p>

      <p class="paragraf"><span class="metin-1" xml:lang="tr-TR">Adam bir genç kız gibi kıkırdadı. Nefes almaya çalışıyordu, bir elini maske camına doğru kaldırıyordu. “Aşblas. Minfut. Minfut!”</span></p>

      <p class="paragraf"><span class="metin-1" xml:lang="tr-TR">Michael bundan sonra olacakları tahmin etti. Maskesini çıkarmaya çalışan Ed’in kollarını tuttu. Ed genç değildi, ama güçsüz de değildi. Michael’a vahşice direnerek kurtulmaya çabaladı; yüzü panikten morarmıştı. Michael sebebin panik olmadığını anladı: Sebep oksijensiz kalmasıydı. Birden şiddetle kasılan ve dizlerinin bağı çözülen Ed, Michael’ın kollarının arasına olanca ağırlığıyla yığıldı.</span></p>

      <p class="paragraf"><span class="metin-1" xml:lang="tr-TR">“Seps, onu buradan çıkarmama yardım et!”</span></p>

      <p class="paragraf"><span class="metin-1" xml:lang="tr-TR">Seps adamı ayaklarından tuttu. Ed’in vücudu gevşemişti. Onu girişe taşıdılar birlikte.</span></p>

      <p class="paragraf"><span class="metin-1" xml:lang="tr-TR">“Biri onu alsın!” diye seslendi Michael.</span></p>

      <p class="paragraf"><span class="metin-1" xml:lang="tr-TR">Diğer taraftan uzanan eller Ed’i çektiler; Michael’la Seps de onu ittiler. Michael geçide daldı ve temiz havaya ulaşır ulaşmaz başlığıyla eldivenlerini çıkardı. Ed sert toprakta sırtüstü yatıyordu; maskesiyle oksijen tüpleri çıkarılmıştı. Michael adamın yanında diz çöktü. Ed’in kımıldamaması hayra alamet değildi: adam nefes almıyordu. Michael sağ elinin ayasını Ed’in göğsünün ortasına koydu, sol elini de sağ elinin üstüne koydu ve parmaklarını iç içe geçirip bastırdı. Bir şey olmadı. Michael kendisine öğretilen şekilde otuz kez kalp masajı yaptı, sonra da Ed’in hava yolunu açmak için adamın ensesini alttan tuttu, burun deliklerini kapattı ve ağzını onun morarmış dudaklarına bastırdı. Bir nefes, iki nefes, üç. Michael’ın zihni çok netti, aklında tek bir hedef vardı. Tam her şey bitmiş gibi görünürken, Ed’in diyaframı sertçe kasıldı; derin bir nefes alan adamın göğsü şişti. Öksüre tıksıra başını yana çevirdi.</span></p>

      <p class="paragraf"><span class="metin-1" xml:lang="tr-TR">Topuklarının üstünde geriye kaykılan Michael tozlu toprağa kıç üstü düştü; nabzı adrenalin yüzünden hızlanmıştı. Biri ona matara uzattı: Seps.</span></p>

      <p class="paragraf"><span class="metin-1" xml:lang="tr-TR">“İyi misin dostum?”</span></p>

      <p class="paragraf"><span class="metin-1" xml:lang="tr-TR">Michael bu soruyu anlamadı bile. Kana kana su içtikten sonra ağzını çalkalayıp tükürdü. “Hı hı.”</span></p>

      <p class="paragraf"><span class="metin-1" xml:lang="tr-TR">Sonunda biri Ed’in ayağa kalkmasına yardım etti. Michael’la Seps onu barakaya götürüp sıralardan birine oturttular.</span></p>

      <p class="paragraf"><span class="metin-1" xml:lang="tr-TR">“Kendini nasıl hissediyorsun?” diye sordu Michael.</span></p>

      <p class="paragraf"><span class="metin-1" xml:lang="tr-TR">Ed’in yanaklarının rengi biraz geri gelse de cildi soğuk, terli ve yapış yapış görünüyordu. Perişan halde olan adam başını iki yana salladı. “Ne oldu bilmiyorum. Oksijenimi kontrol ettiğime yemin edebilirdim.”</span></p>

      <p class="paragraf"><span class="metin-1" xml:lang="tr-TR">Michael çoktan bakmıştı; tüpler boştu. “Belki de artık zamanı gelmiştir Ed.”</span></p>

      <p class="paragraf"><span class="metin-1" xml:lang="tr-TR">“Tanrım, Michael. Yoksa beni kovuyor musun?”</span></p>

      <p class="paragraf"><span class="metin-1" xml:lang="tr-TR">“Hayır. Seçim senin. Ben emekliye ayrılmak utanılacak bir şey değil diyorum sadece.” Ed karşılık vermeyince Michael ayağa kalktı. “Biraz düşün. Her ne yapmak istiyorsan arkandayım. Seni kışlaya bırakmamı ister misin?”</span></p>

      <p class="paragraf"><span class="metin-1" xml:lang="tr-TR">Ed huzursuzca boşluğa bakıyordu. Michael gerçeği adamın yüzünden okuyabiliyordu: Ed’in hayatında işinden başka bir şey yoktu.</span></p>

      <p class="paragraf"><span class="metin-1" xml:lang="tr-TR">“Burada biraz oturayım. Gücümü toplayayım.”</span></p>

      <p class="paragraf"><span class="metin-1" xml:lang="tr-TR">Michael barakadan çıkınca, ekibinin geri kalanının kapının etrafında durduğunu gördü. “Neden öyle kazık gibi dikiliyorsunuz?”</span></p>

      <p class="paragraf"><span class="metin-1" xml:lang="tr-TR">“Vardiya bitti şef.”</span></p>

      <p class="paragraf"><span class="metin-1" xml:lang="tr-TR">Michael saatine baktı; vardiya sahiden de bitmişti.</span></p>

      <p class="paragraf"><span class="metin-1" xml:lang="tr-TR">“Bizim için bitmedi. Gösteri bitti millet. İşe geri dönün, tembeller sizi.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Lore geceyarısından sonra “Ed’in şansı varmış” dedi ona.</span></p>

      <p class="paragraf"><span class="metin-1" xml:lang="tr-TR">İkisi Michael’ın yatağında kıvrılmışlardı. Lore elinden geleni yapsa da, Michael o gün olanları aklından çıkaramamıştı. Gözlerini kapadığında gördüğü tek şey, Ed’in barakadaki yüz ifadesiydi; adam darağacına götürülüyordu sanki.</span></p>

      <p class="paragraf"><span class="metin-1" xml:lang="tr-TR">“Şanstan kastın ne?”</span></p>

      <p class="paragraf"><span class="metin-1" xml:lang="tr-TR">“Yani senin orada olman. Yaptığın şey.”</span></p>

      <p class="paragraf"><span class="metin-1" xml:lang="tr-TR">“Önemli değildi.”</span></p>

      <p class="paragraf"><span class="metin-1" xml:lang="tr-TR">“Hayır, önemliydi. Adam ölebilirdi. Bunu yapmayı nereden öğrendin?”</span></p>

      <p class="paragraf"><span class="metin-1" xml:lang="tr-TR">Michael’ın geçmişi, içinde bir acı dalgası gibi belirdi.</span></p>

      <p class="paragraf"><span class="metin-1" xml:lang="tr-TR">“Ablam öğretti” dedi Michael. “Hemşireydi.”</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-32" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">30</span></p>

      <p class="cizgi" xml:lang="en-GB"><img alt="19286.jpg" class="Basic-Graphics-Frame" src="../Images/19286.jpg" width="42%" /></p>

      <p class="kisim-baslik para-style-override-19" xml:lang="en-US"><span class="kisim-baslik-yeni" style="font-size:0.93em;" xml:lang="tr-TR">Şehir</span></p>

      <p class="kisim-baslik" xml:lang="en-US"><span class="kisim-baslik-yeni char-style-override-11" xml:lang="tr-TR">Kerrville, Texas</span></p>

      <p class="Normal-4 para-style-override-22" xml:lang="en-US"></p>

      <p class="Normal-4 para-style-override-22" xml:lang="en-US"></p>

      <p class="paragraf"><span class="metin-1" xml:lang="tr-TR">Hedeflerine vardıklarında yağmur yağıyordu. Toprak kokan ıslak tarlalardan geçip vadiden çıkarlarken, kahverengi Texas tepelerinin önünde şehir surları belirdi; surların içinde sekiz katlı binalar vardı. Şehir kapısında trafik kuyruğu seçiliyordu: sevkıyat araçları, büyük mekanik araçlar, kalın yelekli adamlarla dolu İG kamyonetleri. Aşağı inen Peter, sürücüye kilitli dolabını kışlaya götürmesini söyledi; yaya tünelindeki nöbetçi, onun emir belgelerini görünce el sallayarak geçmesini işaret etti.</span></p>

      <p class="paragraf"><span class="metin-1" xml:lang="tr-TR">“Evinize hoş geldiniz efendim.”</span></p>

      <p class="paragraf"><span class="metin-1" xml:lang="tr-TR">Bölgelerde on altı ay geçirmiş olan Peter, şehrin enginliği ve sarsıcı insaniliği karşısında sersemledi hemen. Şehirde pek zaman geçirmemişti; seslerinin, kokularının ve kalabalığının klostrofobik yoğunluğuna alışacak kadar zaman geçirmemişti. Koloni’de yüzden fazla insan olmamıştı hiç; buranın nüfusuysa kırk bini aşıyordu.</span></p>

      <p class="paragraf"><span class="metin-1" xml:lang="tr-TR">Peter maaşını almak için levazım subayına gitti. Para fikrine de asla alışamamıştı. Koloni’nin iktisadi birimi olan “eşit paylaşım” ona mantıklı geliyordu. Herkesin her zaman eşit pay alması ve payına düşeni istediği gibi kullanması. Bu mürekkepli kâğıt parçaları –onlara Austin deniyordu; her banknotun üstünde resmi bulunan, yüksek ve çıkık alınlı, kanca burunlu, tuhaf kıyafetli adamın adıydı bu– insan emeğiyle nasıl eşdeğer olabilirdi?</span></p>

      <p class="paragraf"><span class="metin-1" xml:lang="tr-TR">Sivil bir memur kasadan çıkardığı paraları bankoya sertçe koydu ve parmaklığın arasından Peter’a bir kâğıt altlığı uzattı; onunla bir kez olsun göz göze gelmemişti.</span></p>

      <p class="paragraf"><span class="metin-1" xml:lang="tr-TR">“Bunu imzalayın.”</span></p>

      <p class="paragraf"><span class="metin-1" xml:lang="tr-TR">Peter kalın para tomarını cebine koyunca kendini tuhaf hissetti. Dışarı çıktığında (ikindi olmuştu ve hava hâlâ daha apaçıktı), bu paralardan kurtulma planları yapmaya başlamıştı bile. Sokağa çıkma yasağının başlamasına altı saat vardı... Peter’ın yetimhaneye ve askeri cezaevine gitmesine, sonra da kışlaya dönmesine ancak yeterdi bu süre. Akşama kadar vakti vardı sadece; rafineriye gidecek nakliye aracı sabah altıda kalkacaktı.</span></p>

      <p class="paragraf"><span class="metin-1" xml:lang="tr-TR">Önce Greer’ı ziyaret edecekti; borunun çalmasından önce Caleb’ın yanından ayrılarak çocuğu hayal kırıklığına uğratmak zorunda kalmayacaktı böylece. Askeri cezaevi, şehir merkezinin batı ucundaki eski hapishaneden bozmaydı. Peter girişte imza atıp –Kerrville’de sürekli imza istenmesi de bir başka tuhaflıktı– bıçağıyla tabancasını bıraktı. Tam geçip gidecekken gardiyan onu durdurdu.</span></p>

      <p class="paragraf"><span class="metin-1" xml:lang="tr-TR">“Üzerinizi aramam gerek teğmen.”</span></p>

      <p class="paragraf"><span class="metin-1" xml:lang="tr-TR">Peter, Seferberlik Ordusu mensubu olarak saygı görmeye alışıktı, hele yirmisine bile gelmemiş yerli bacaksızlardan. “Bu gerçekten gerekli mi?”</span></p>

      <p class="paragraf"><span class="metin-1" xml:lang="tr-TR">“Kuralları ben koymuyorum efendim.”</span></p>

      <p class="paragraf"><span class="metin-1" xml:lang="tr-TR">Bu sinir bozucuydu, ama Peter’ın tartışacak vakti yoktu. “Elini çabuk tut.”</span></p>

      <p class="paragraf"><span class="metin-1" xml:lang="tr-TR">Gardiyan ellerini Peter’ın kollarında ve bacaklarında gezdirdikten sonra kalın bir anahtar tomarı çıkardı ve Peter’ı tutukluların bulunduğu arka kısma, içinde kalın çelik kapılar olan uzun bir koridora götürdü. İçerisi havasızdı ve erkek kokuyordu. 62 numaralı hücreye vardılar.</span></p>

      <p class="paragraf"><span class="metin-1" xml:lang="tr-TR">“Tuhaf” dedi gardiyan, “Greer üç yıldır neredeyse kimseyi görmemişti, ama şu son bir ayda iki ziyaretçisi oldu.”</span></p>

      <p class="paragraf"><span class="metin-1" xml:lang="tr-TR">“Başka kim geldi ki?”</span></p>

      <p class="paragraf"><span class="metin-1" xml:lang="tr-TR">“O sırada görevde değildim. Kendisine sormanız gerek.”</span></p>

      <p class="paragraf"><span class="metin-1" xml:lang="tr-TR">Gardiyan doğru anahtarı bulup kilide soktu; kapı gıcırdayarak açıldı. Üstünde yalnızca beli kemerle iyice sıkılmış, sert kumaşlı bir kanvas pantolon bulunan Greer yatağının kenarında yalınayak oturuyordu. Geniş göğsü terden parlıyordu; ellerini kucağında sakince kavuşturmuştu. Artık iyice seyrelmiş, gümüşi beyaz saçı iri omuzlarına dökülüyordu; kabarık, bakımsız –bir peygamberin, kırlarda gezen bir münzevininkine benzeyen– sakalıysa yanaklarının alt yarısını gizliyordu. Derin bir dinginlik hissi yayıyordu; zihniyle bedenini özüne indirgemiş, soğukkanlı biri izlenimi veriyordu. Kapıda duran iki adamı fark ettiğine dair bir işaret vermemesi, Peter’a onun yalnızlıktan delirip delirmediğini düşündürdü bir an. Ama sonra adam gözlerini kaldırdı ve yüzü aydınlandı.</span></p>

      <p class="paragraf"><span class="metin-1" xml:lang="tr-TR">“Peter. Geldin.”</span></p>

      <p class="paragraf"><span class="metin-1" xml:lang="tr-TR">“Binbaşı Greer. Seni görmek ne güzel.”</span></p>

      <p class="paragraf"><span class="metin-1" xml:lang="tr-TR">Greer kullanılmamaktan kalınlaşmış sesiyle alaycı bir kahkaha attı. “Epeydir bana binbaşı diyen olmamıştı. Artık sadece Lucius’um. Altmış İki de diyebilirsin. Çoğu insan öyle diyor.” Greer gardiyana döndü. “Bize birkaç dakika izin verir misin Sanders?”</span></p>

      <p class="paragraf"><span class="metin-1" xml:lang="tr-TR">“Mahkûmları ziyaretçilerle baş başa bırakmam yasak.”</span></p>

      <p class="paragraf"><span class="metin-1" xml:lang="tr-TR">Peter delikanlıya ters ters baktı. “Ben başımın çaresine bakabilirim evlat.”</span></p>

      <p class="paragraf"><span class="metin-1" xml:lang="tr-TR">Gardiyan bir an duraksadıktan sonra pes etti. “Eh, sizin için on dakika istisna yapabilirim efendim. Ama sonra vardiyam bitecek. Başım belaya girsin istemem.”</span></p>

      <p class="paragraf"><span class="metin-1" xml:lang="tr-TR">Peter kaşlarını çattı. “Tanışıyor muyuz?”</span></p>

      <p class="paragraf"><span class="metin-1" xml:lang="tr-TR">“İmzanızı gördüm. Sizi herkes tanıyor. Californialı adamsınız siz. Buralarda efsane gibisiniz.” Delikanlının otoriterlik numarasından eser kalmamıştı; huşuyla, hayran hayran bakan bir çocuğa dönüşüvermişti bir anda. “Nasıldı? Yani ta oradan gelmek?”</span></p>

      <p class="paragraf"><span class="metin-1" xml:lang="tr-TR">Peter ne yanıt vereceğini bilemedi. “Uzun bir yürüyüştü.”</span></p>

      <p class="paragraf"><span class="metin-1" xml:lang="tr-TR">“Nasıl başardınız bilmem. Benim ödüm patlardı herhalde.”</span></p>

      <p class="paragraf"><span class="metin-1" xml:lang="tr-TR">“Epey ürkütücüydü, gerçekten de” dedi Peter.</span></p>

      <p class="paragraf"><span class="metin-1" xml:lang="tr-TR">Sanders onları baş başa bıraktı. Peter odadaki tek sandalyeyi Greer’ın önüne çekip ters oturdu.</span></p>

      <p class="paragraf"><span class="metin-1" xml:lang="tr-TR">“Bizim çocuğu epey etkilemişsin. Böyle bir şeyi gizlemen zor olur demiştim sana.”</span></p>

      <p class="paragraf"><span class="metin-1" xml:lang="tr-TR">“Yine de tuhaf geliyor” dedi Peter. “Nasılsın?”</span></p>

      <p class="paragraf"><span class="metin-1" xml:lang="tr-TR">Greer omuz silkti. “Eh, idare ediyorum. Ya sen? İyi görünüyorsun Peter. Üniforma yakışmış.”</span></p>

      <p class="paragraf"><span class="metin-1" xml:lang="tr-TR">“Lish’in selamı var. Daha yeni yüzbaşı oldu.”</span></p>

      <p class="paragraf"><span class="metin-1" xml:lang="tr-TR">Greer sakince başını salladı. “Bizim Lish yaman kızdır. Büyük işler başaracak bence. Eee, savaş nasıl gidiyor? Sormama gerek var mı?”</span></p>

      <p class="paragraf"><span class="metin-1" xml:lang="tr-TR">“Çok iyi gitmiyor. Elde var sıfır. Martínez meselesi tam bir fiyasko oldu. Genelkurmay kararsızlığa kapılmış gibi görünüyor.”</span></p>

      <p class="paragraf"><span class="metin-1" xml:lang="tr-TR">“En iyi yaptıkları şey odur zaten. Merak etme, zamanla her şey yoluna girer. İnsan burada sabretmeyi öğreniyor.”</span></p>

      <p class="paragraf"><span class="metin-1" xml:lang="tr-TR">“Sensiz aynı olmuyor. Yanımızda sen olsan her şey çok farklı olurdu diye düşünüyorum ister istemez.”</span></p>

      <p class="paragraf"><span class="metin-1" xml:lang="tr-TR">“Ah, hiç sanmam. Baştan beri başrol senindi. Seninle tanıştığım anda anladım. Dönüp duran bir ağın içindeydin, baş aşağı sarkıyordun, değil mi?”</span></p>

      <p class="paragraf"><span class="metin-1" xml:lang="tr-TR">Peter bunu hatırlayınca güldü. “Michael hepimizin üstüne kusmuştu.”</span></p>

      <p class="paragraf"><span class="metin-1" xml:lang="tr-TR">“Evet, şimdi hatırladım. O nasıl? Büyümüştür herhalde. Her lafa bir karşılığı vardı.”</span></p>

      <p class="paragraf"><span class="metin-1" xml:lang="tr-TR">“Çok değiştiğini sanmam. Yarın onu göreceğim zaten. Beni rafineriye postalıyorlar.”</span></p>

      <p class="paragraf"><span class="metin-1" xml:lang="tr-TR">Greer kaşlarını çattı. “Neden oraya?”</span></p>

      <p class="paragraf"><span class="metin-1" xml:lang="tr-TR">“Petrol Yolu’nu korumak istiyorlarmış.”</span></p>

      <p class="paragraf"><span class="metin-1" xml:lang="tr-TR">“İG buna bayılacak. Onlarla işin var bence.” Greer konuyu değiştirmek için dizlerine şaplak vurdu. “Peki ya Hollis, ondan ne haber?”</span></p>

      <p class="paragraf"><span class="metin-1" xml:lang="tr-TR">“Haberler iyi değil. Sara ölünce yıkıldı. Kaçakçılığa başlamış.”</span></p>

      <p class="paragraf"><span class="metin-1" xml:lang="tr-TR">Greer bu haberi düşündü bir an. “Onu suçlayamam. Hollis’i tanıdığın için bu sana tuhaf gelebilir, ama onun durumunda olup da o yolu seçen bir sürü insan var. O işleri eninde sonunda bırakır herhalde. Akıllı adamdır.”</span></p>

      <p class="paragraf"><span class="metin-1" xml:lang="tr-TR">“Peki ya sen? Yakında serbest kalacaksın. Genelkurmay’daki tanıdıklarımla konuşabilirim istersen. Orduya dönmene izin verirler belki.”</span></p>

      <p class="paragraf"><span class="metin-1" xml:lang="tr-TR">Ama Greer başını iki yana salladı. “Maalesef benim için o defter kapandı Peter. Ben firar ettim, unutma. O sınırı aştın mı geri dönüşü yoktur.”</span></p>

      <p class="paragraf"><span class="metin-1" xml:lang="tr-TR">“Ne yapacaksın peki?”</span></p>

      <p class="paragraf"><span class="metin-1" xml:lang="tr-TR">Greer gizemli bir tavırla gülümsedi. “Yoluma bir şey çıkar herhalde. Hep öyle olur.”</span></p>

      <p class="paragraf"><span class="metin-1" xml:lang="tr-TR">Başkalarından, haberlerden, geçmişten bahsettiler bir süre. Peter, Greer’ın yanındayken hem içini ısıtan bir tatmin, hem de buna eşlik eden bir yitirmişlik hissi duyuyordu. Binbaşı, Peter’ın en gereksindiği zamanda onun hayatına girmişti; Peter kararlılığının en azaldığı günlerde, ilerleme gücünü Greer’ın sarsılmaz varlığından almıştı. Asla tamamen ödeyemeyeceği bir borçtu bu: ödünç alınmış cesaret borcu. Peter hapis hayatının Greer’ı değiştirdiğini seziyordu. Greer hâlâ aynı adamdı, ama içinin derinliklerinde akan bir huzur nehri vardı şimdi. Tecritten güç almış gibiydi.</span></p>

      <p class="paragraf"><span class="metin-1" xml:lang="tr-TR">On dakikanın sonu yaklaşırken Peter binbaşıya mağaradan, Ignacio denen tuhaf adamdan ve Alicia’nın onun ne olduğuna ilişkin teorisinden bahsetti. Konuşurken, söylediklerinin tuhaflığını fark etti; ama haklı olduğunu hissediyordu. Hatta bu bilginin önemli olduğu hissi gün geçtikçe artmıştı.</span></p>

      <p class="paragraf"><span class="metin-1" xml:lang="tr-TR">“Önemli olabilir gerçekten” diye hemfikir oldu Greer. “‘Bizi terk etti’ mi dedi?”</span></p>

      <p class="paragraf"><span class="metin-1" xml:lang="tr-TR">“Aynen öyle söyledi.”</span></p>

      <p class="paragraf"><span class="metin-1" xml:lang="tr-TR">Greer susup uzun sakalını sıvazladı. “Asıl mesele Martínez’in nereye gittiği tabii. Alicia’nın bu konuda bir fikri var mıydı?”</span></p>

      <p class="paragraf"><span class="metin-1" xml:lang="tr-TR">“Varsa bile söylemedi.”</span></p>

      <p class="paragraf"><span class="metin-1" xml:lang="tr-TR">“Sen ne düşünüyorsun peki?”</span></p>

      <p class="paragraf"><span class="metin-1" xml:lang="tr-TR">“Bence On İki’yi bulmak düşündüğümüzden zor olacak.”</span></p>

      <p class="paragraf"><span class="metin-1" xml:lang="tr-TR">Peter, Greer’ın yüzünü seyrederek bekledi. Binbaşı karşılık vermeyince Peter konuştu: “Teklifim hâlâ geçerli. Sana gerçekten ihtiyacımız var.”</span></p>

      <p class="paragraf"><span class="metin-1" xml:lang="tr-TR">“Beni gözünde büyütüyorsun Peter. Ben etkisiz elemandım sadece.”</span></p>

      <p class="paragraf"><span class="metin-1" xml:lang="tr-TR">“Ben öyle düşünmüyorum. Alicia da olsa böyle derdi. Hiçbirimiz öyle düşünmüyoruz.”</span></p>

      <p class="paragraf"><span class="metin-1" xml:lang="tr-TR">“Bunu iltifat kabul ediyorum. Ama sonuç değişmez. Olan oldu.”</span></p>

      <p class="paragraf"><span class="metin-1" xml:lang="tr-TR">“Burada olman doğru gelmiyor hâlâ.”</span></p>

      <p class="paragraf"><span class="metin-1" xml:lang="tr-TR">Greer ilgisizce omuz silkti. “Doğru olabilir de, olmayabilir de. Buna epey kafa yordum inan. Seferberlik Ordusu bütün hayatımdı ve onu özlüyorum. Ama o an doğru gelen şeyi yaptım. Sonuçta önemli olan budur; insan hayatını ancak bu kıstasla değerlendirebilir.” Gözlerini kısarak Peter’a baktı. “Sana bunu söylememe gerek yok aslında, değil mi?”</span></p>

      <p class="paragraf"><span class="metin-1" xml:lang="tr-TR">Binbaşı hedefi on ikiden vurmuştu. “Yok galiba.”</span></p>

      <p class="paragraf"><span class="metin-1" xml:lang="tr-TR">“Sen iyi bir askersin Peter. Hep öyleydin; üniforma konusunda da yalan söylemiyordum. Sana gerçekten yakışıyor. Mesele şu ki, sen ona uygun musun?”</span></p>

      <p class="paragraf"><span class="metin-1" xml:lang="tr-TR">Suçlayıcı bir soru değildi bu, hatta tam tersiydi. “Bunu merak ettiğim günler oluyor” diye itiraf etti Peter.</span></p>

      <p class="paragraf"><span class="metin-1" xml:lang="tr-TR">“Merak etmeyen yoktur ki. Orduyu biliyorsun işte. Üç nüsha form doldurmadan tuvalete bile gidemezsin neredeyse. Ama senin asıl meselen daha derin. O dönen ağın içinde baş aşağı duran adam, tanıştığım o adam, kendinden başka kimsenin emirlerine uymuyordu. Uymayı da bilmiyordu bence. Aradan beş yıl geçti; şimdi karşımdasın, Genelkurmay avı durdurmak istiyor diyorsun. Söylesene, haklılar mı sence?”</span></p>

      <p class="paragraf"><span class="metin-1" xml:lang="tr-TR">“Tabii ki hayır.”</span></p>

      <p class="paragraf"><span class="metin-1" xml:lang="tr-TR">“Peki bunu anlamalarını sağlayabilir misin? Fikirlerini değiştirmelerini?”</span></p>

      <p class="paragraf"><span class="metin-1" xml:lang="tr-TR">“Ben düşük rütbeli bir subayım sadece. Beni dinlemezler.”</span></p>

      <p class="paragraf"><span class="metin-1" xml:lang="tr-TR">Greer başıyla onayladı. “Bence de. Durum bu işte.”</span></p>

      <p class="paragraf"><span class="metin-1" xml:lang="tr-TR">Sessizlik oldu. Sonra Greer konuştu: “Bunun faydası olur belki. Arizona’da o gece sana ne demiştim, hatırlıyor musun?”</span></p>

      <p class="paragraf"><span class="metin-1" xml:lang="tr-TR">“Orada bir sürü gece geçirdik Lucius. Bir sürü şey konuştuk.”</span></p>

      <p class="paragraf"><span class="metin-1" xml:lang="tr-TR">“Doğru. Ama bu bahsettiğim... Tam olarak neredeydik hatırlamıyorum. Neyse işte, Çiftlik’e iki günlük mesafedeydik. Bir köprünün altında konaklamıştık. Her tarafta tuhaf tuhaf kayalar vardı. O kısmı hatırlıyorum, çünkü güneş batarken sanki içten aydınlanır gibi oluyorlardı. Sohbet etmeye başladık. Lacey’nin sana verdiği şişelerle ne yapmayı planladığını sormuştum hani.”</span></p>

      <p class="paragraf"><span class="metin-1" xml:lang="tr-TR">Peter her şeyi hatırlamaya başlamıştı. Kırmızı kayaları, etraftaki derin sessizliği, ikisinin kamp ateşinin başında oturup samimiyetle sohbet etmelerini. Sanki bu anı beş yıl boyunca Peter’ın zihninin derinliklerinde salınmış ve ancak şimdi yüzeye çıkmıştı. “Hatırlıyorum.”</span></p>

      <p class="paragraf"><span class="metin-1" xml:lang="tr-TR">Greer başıyla onayladı. “Hatırlayacağını düşünmüştüm. Şunu da söyleyeyim ki, sana virüs zerk edilmesine gönüllü olman hayatımda gördüğüm en cesurca hareketti, ki cidden cesur davranışlar görmüşlüğüm vardı daha önce. Ben hayatta yapamazdım. Daha önce de sana epey saygım vardı, ama ondan sonra...” Duraksadı. “O gece sana bir şey söyledim. Olup biten her şeyin bir</span> <span class="metin-italik" xml:lang="tr-TR">anlamı</span> <span class="metin-1" xml:lang="tr-TR">var dedim. Aslında kendi kendime konuşuyordum, tam olarak çözemediğim bir şeyi ifade etmeye çalışıyordum, ama bu konuda epey düşündüm. Senin Amy’yi bulman, benim seni bulmam, Lacey, Babcock, o dağda olup biten her şey. Olaylar yaşanırken rastlantısal görünebilirler, ama sonradan geçmişe bakınca gördüğün nedir? Tesadüfler zinciri mi? Bildiğin şans mı? Yoksa daha fazlası mı? Sana ne gördüğümü söyleyeyim Peter. Net bir yol. Daha fazlası.</span> <span class="metin-italik" xml:lang="tr-TR">Asıl</span> <span class="metin-1" xml:lang="tr-TR">yol. Bütün bunların kendiliğinden olma ihtimali nedir? Her parçanın tam istediğimiz zaman yerine oturmasının? Burada etkili olan bir güç var, kavrayışımızın ötesinde bir şey var. Ona ne isim verirsen ver. İsme ihtiyacı yok, çünkü o senin ismini biliyor dostum. Burada bütün gün ne yaptığımı merak ediyorsun demek; yanıt çok basit. Şimdi ne olacağını görmeyi bekliyorum. Tanrı’nın planına güveniyorum.” Peter’a gizemli bir tavırla gülümsedi. Yüzündeki ve çıplak, kaslı göğsündeki terin kokusu odaya yayılmıştı. “Böyle demem tuhaf mı geliyor?” Gülümsedi. “</span><span class="metin-italik" xml:lang="tr-TR">Zavallı adam, bu küçücük odada tek başına kalınca kafayı yedi herhalde,</span> <span class="metin-1" xml:lang="tr-TR">diye düşünüyorsundur muhtemelen. Böyle düşünenler oldu.”</span></p>

      <p class="paragraf"><span class="metin-1" xml:lang="tr-TR">Peter hemen karşılık vermedi. “Aslında hayır. Seni birine çok benzettiğimi düşünüyordum.”</span></p>

      <p class="paragraf"><span class="metin-1" xml:lang="tr-TR">“Kime?”</span></p>

      <p class="paragraf"><span class="metin-1" xml:lang="tr-TR">“Ona Teyze derdik.”</span></p>

      <p class="paragraf"><span class="metin-1" xml:lang="tr-TR">Hatırlama sırası Greer’daydı şimdi. “Tabii ya. Koloni’ye dönünce gömdüğümüz kadın. Bana ondan hiç bahsetmemiştin; merak etmiştim oysa. Ama sorup da canını sıkmak istemedim.”</span></p>

      <p class="paragraf"><span class="metin-1" xml:lang="tr-TR">“Sorabilirdin. Birbirimize yakındık denebilir, gerçi Teyze söz konusuyken emin olmak güçtü. Görüştüğümüz zamanların yarısında beni başkası sanıyordu galiba. İyi mi diye bakmak için ona giderdim. O da Tanrı’dan bahsetmeyi severdi.”</span></p>

      <p class="paragraf"><span class="metin-1" xml:lang="tr-TR">“Öyle mi?” Greer buna memnun olmuş gibiydi. “Ne derdi peki?”</span></p>

      <p class="paragraf"><span class="metin-1" xml:lang="tr-TR">Peter şimdi Teyze’yi düşünmeye başlamasının tuhaf olduğunu düşündü. Greer’la birlikte Arizona’da geçirdiği o gecenin anısı gibi, yaşlı kadına ve birlikte geçirdikleri zamana ilişkin anılar da daha dün yaşanmışçasına zihninde belirivermişti. Kadının aşırı sıcak mutfağı ve fincanla ikram ettiği iğrenç çayı; sıkış tıkış evindeki özenle, hatta hürmetle düzenlenmiş nesneler; hiçbir zaman ayakkabı yüzü görmeyen boğumlu ayakları, büzülmüş ve dişsiz ağzı, başını duman gibi çevreleyen ve hiçbir şeye bağlı olmadan havada salınırmış gibi görünen dağınık ve beyaz saçı. Teyze de hiçbir şeye bağlı değildi; kayranın kenarındaki kulübesinde tek başına yaşayan o kadın sanki bambaşka bir boyuttaydı, birikmiş insan anılarından oluşan bir kabarcığın içindeydi, zamanın dışındaydı. Peter şimdi düşünüyordu da, Teyze’yi görmekten hoşlanmasının sebebi buydu herhalde. Onun yanındayken, gündelik sorunlarının ağırlığının azaldığını hissederdi hep.</span></p>

      <p class="paragraf"><span class="metin-1" xml:lang="tr-TR">“Aşağı yukarı aynı şeyleri. Kolay anlaşılacak bir kadın değildi.” Zihninde bir anı, su yüzüne çıkan kabarcık misali belirdi. “Bir şey var. Amy’nin Sur kapısına geldiği geceydi.”</span></p>

      <p class="paragraf"><span class="metin-1" xml:lang="tr-TR">“Ya?”</span></p>

      <p class="paragraf"><span class="metin-1" xml:lang="tr-TR">“Dedi ki, ‘Benim bildiğim Tanrı bizi seçeneksiz bırakmazdı.’”</span></p>

      <p class="paragraf"><span class="metin-1" xml:lang="tr-TR">Greer onu pür dikkat inceliyordu. “Sana bunu söyledi demek.”</span></p>

      <p class="paragraf"><span class="metin-1" xml:lang="tr-TR">Peter bu anının netliği karşısında biraz şaşkındı hâlâ. “O sırada, bilirsin işte, ciddiye almamıştım.”</span></p>

      <p class="paragraf"><span class="metin-1" xml:lang="tr-TR">Greer birden gülümseyerek ortamın ruh halini değiştirdi. “Eh” dedi, “o kadının bildiği şeyler varmış bence. Keşke tanışabilseydik. Eminim iyi anlaşırdık.”</span></p>

      <p class="paragraf"><span class="metin-1" xml:lang="tr-TR">Peter güldü. “Bence de.”</span></p>

      <p class="paragraf"><span class="metin-1" xml:lang="tr-TR">“Belki biraz güven duymaya başlamanın vakti gelmiştir Peter. Tek söylediğim bu. Bir şeylerin gelmesini bekle.”</span></p>

      <p class="paragraf"><span class="metin-1" xml:lang="tr-TR">“Mesela Martínez’in.”</span></p>

      <p class="paragraf"><span class="metin-1" xml:lang="tr-TR">“Olabilir de, olmayabilir de. Önceden bilmenin yolu yok. Neye inandığını asla sormadım Peter, sormam da. Herkesin kendi kararını verme hakkı var. Yanlış anlama, ben de askerim, en azından öyleydim. Dünyanın savaşçılara ihtiyacı var ve bir gün onlardan başka pek bir şeyin önemi kalmayacak. Sen orada olup savaşacaksın dostum, bundan hiç şüphem yok. Ama bu dünya göründüğünden fazlasıdır. Bütün yanıtları bilmesem de, bu kadarını biliyorum.”</span></p>

      <p class="paragraf"><span class="metin-1" xml:lang="tr-TR">“Keşke senin kadar emin olabilsem.”</span></p>

      <p class="paragraf"><span class="metin-1" xml:lang="tr-TR">Binbaşı omuz silkti. “Eh, sen dünyayı anlamlandırmaya çalışıyorsun sadece, hepimiz gibi. Ben çocukken, yetimhanedeyken rahibeler bize imanlı insanın, kanıtlayamayacağı bir şeye inanan insan olduğunu söylerlerdi hep. Buna itirazım yok, ama eksik olduğunu düşünüyorum. Yol değil hedef önemlidir. Yüz yıl önce, insanoğlu az daha kendini yok ediyordu. Tanrı’nın bizden pek hazzetmediğini düşünmek kolay. Veya Tanrı’nın</span> <span class="metin-italik" xml:lang="tr-TR">olmadığını</span><span class="metin-1" xml:lang="tr-TR">, her şeyin anlamsız olduğunu, intihar etmekle bir şey kaybetmeyeceğimizi. Sağ ol Dünya gezegeni, seni tanımak güzeldi. Ama sen bu değilsin Peter. On İki’yi avlamak bir çözüm değil senin için; bir soru. Umursayan birileri var mı? Kurtarılmaya değer miyiz? Tanrı varsa benden ne istiyor? En büyük inanç, aksi yöndeki tüm kanıtlara rağmen soru sorabilme arzusudur. İnanç sadece Tanrı’yla değil, hepimizle ilgilidir. Sen zor bir hayat yaşıyorsun ve bu durum bir süre daha devam edecek. Ama doğru yolda ve kendi yolundasın.”</span></p>

      <p class="paragraf"><span class="metin-1" xml:lang="tr-TR">Peter gördüğü şeyi o zaman anladı. Greer özgürdü, tamamen özgür bir adamdı. Kafesinin duvarları onun için hiçbir anlam taşımıyordu; bambaşka bir yerde, fiziksel şeylerle sınırlanmadan yaşıyordu o. Tüm hayatı geniş bir tuvaletten çok büyük olmayan bir hapishane hücresinde geçen bir adamı kıskanmak öyle şaşırtıcıydı ki.</span></p>

      <p class="paragraf"><span class="metin-1" xml:lang="tr-TR">Dönen kilidin sesi; onlara tanınan zaman sona ermişti. Sanders hücreye girerken iki adam ayağa kalktı.</span></p>

      <p class="paragraf"><span class="metin-1" xml:lang="tr-TR">“Eh” diyen Greer, sohbeti bitirircesine el çırptı. “Freeport’ta biraz tatil yapacaksın demek, Genelkurmay sağ olsun. En güzel kokan kasabalardan biri olmasa da, manzarası hoştur. Biraz düşünmek için iyi bir yerdir. Bunu kesinlikle hak ettin.”</span></p>

      <p class="paragraf"><span class="metin-1" xml:lang="tr-TR">“Albay Apgar da öyle demişti.”</span></p>

      <p class="paragraf"><span class="metin-1" xml:lang="tr-TR">“Apgar zeki adamdır.” Greer elini uzattı. “Seni görmek güzeldi dostum.”</span></p>

      <p class="paragraf"><span class="metin-1" xml:lang="tr-TR">El sıkıştılar. “Kendine iyi bak, tamam mı?”</span></p>

      <p class="paragraf"><span class="metin-1" xml:lang="tr-TR">Sakallı Greer sırıttı. “Ne derler bilirsin. Üç öğün karnım doyuyor, yatağım da var. Çok kötü bir hayat değil aslında. Diğer konuştuklarımıza gelince, seni tanıyorum Peter. Zamanı gelince her şeyi anlayacaksın. Aslında bu dersi bana sen öğretmiştin.”</span></p>

      <p class="paragraf"><span class="metin-1" xml:lang="tr-TR">Sanders, Peter’la birlikte koridora çıktı. Peter, Greer’a diğer ziyaretçiyi sormadığını ancak o zaman fark etti. Bir şeyi daha fark etti: Binbaşı, Amy’yi sormamıştı.</span></p>

      <p class="paragraf"><span class="metin-1" xml:lang="tr-TR">“Baksanıza” dedi Sanders ikinci kapıdan geçerlerken, “kusura bakmayın ama şunu imzalayabilir misiniz?”</span></p>

      <p class="paragraf"><span class="metin-1" xml:lang="tr-TR">Bir kâğıt parçasıyla kısa bir kurşunkalem uzatıyordu.</span></p>

      <p class="paragraf"><span class="metin-1" xml:lang="tr-TR">“Karım için” diye açıkladı. “Sizinle tanıştığımı kanıtlamak için.”</span></p>

      <p class="paragraf"><span class="metin-1" xml:lang="tr-TR">Peter kâğıdı aldı ve üstüne ismini çiziktirdikten sonra geri verdi. Sanders kâğıda öylece baktı bir an.</span></p>

      <p class="paragraf"><span class="metin-1" xml:lang="tr-TR">“Vay be” dedi.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">“Peter Amca!”</span></p>

      <p class="paragraf"><span class="metin-1" xml:lang="tr-TR">Caleb diğer çocukların yanından ayrılıp oyun alanında Peter’a doğru koştu. Son üç adımını sıçrayarak atıp kucağına atlayınca, Peter’ı az kalsın deviriyordu.</span></p>

      <p class="paragraf"><span class="metin-1" xml:lang="tr-TR">“Hey, yavaş yaa.”</span></p>

      <p class="paragraf"><span class="metin-1" xml:lang="tr-TR">Çocuğun yüzü neşeyle aydınlanmıştı. “Amy geleceğini söylemişti! Buradasın! Buradasın!”</span></p>

      <p class="paragraf"><span class="metin-1" xml:lang="tr-TR">Peter, Amy’nin bunu nasıl bildiğini merak etti. Ama sonra hatırladı hemen; Amy bazı şeyleri kendiliğinden, zihni dünyanın görünmez ritimleriyle bağlantılıymışçasına bilir gibiydi. Peter kollarının arasında Caleb’ı tutarken, oğlanın fiziksel varlığını iyice hissetti: çocuksu ağırlığını ve sıcaklığını; ılık nefesini; terli cildiyle saçının sütsü kokusuna karışmış kesif sodalı sabun kokusunu – rahibeler bu sabunu kullanırdı. Oyun alanının diğer tarafındaki çocuklar onları seyrediyordu. Peter, Rahibe Peg’in oyun parkı demirlerinin arasından onu soğuk soğuk izlediğini gördü; habersiz gelmekle kadının pek değerli rutinini bozmuştu.</span></p>

      <p class="paragraf"><span class="metin-1" xml:lang="tr-TR">“Dur sana bir bakayım.”</span></p>

      <p class="paragraf"><span class="metin-1" xml:lang="tr-TR">Caleb’ı yere indirdi. Çocuğun Theo’ya tekinsizce benzemesine şaşırdı her zamanki gibi. Ne kadar zamandır ondan ayrı kaldığını anımsayınca pişmanlık duydu.</span></p>

      <p class="paragraf"><span class="metin-1" xml:lang="tr-TR">“Çok büyümüşsün. Gözlerime inanamıyorum.”</span></p>

      <p class="paragraf"><span class="metin-1" xml:lang="tr-TR">Küçük çocuğun göğsü gururla kabardı. “Nerelerdeydin, neler gördün?”</span></p>

      <p class="paragraf"><span class="metin-1" xml:lang="tr-TR">“Bir sürü şey. New Mexico’daydım.”</span></p>

      <p class="paragraf"><span class="metin-1" xml:lang="tr-TR">“New Mexico!” Çocuğun yüzünde derin bir hayret vardı; Peter ona aya gittiğini söylemişti sanki. Kerrvilleliler Koloni’dekilerin aksine virallerin varlığını çocuklarından gizlemeseler de, oğlanın zihni bu bilgiyi tüm boyutlarıyla kavramamıştı henüz. Caleb’ın gözünde Seferberlik Ordusu büyük bir maceraydı; rahibelerin çocuklara okuduğu masal kitaplarındaki korsan ya da şövalye öyküleri gibiydi. “Ne kadar kalacaksın?” diye sordu çocuk yalvarırcasına.</span></p>

      <p class="paragraf"><span class="metin-1" xml:lang="tr-TR">“Maalesef çok kalamayacağım. Ama akşama kadar vaktimiz var. Hem yakında tekrar gelirim, muhtemelen sadece bir hafta sonra filan. Eee, ne yapmak istersin?”</span></p>

      <p class="paragraf"><span class="metin-1" xml:lang="tr-TR">Caleb hemen yanıt verdi: “Baraja gitmek.”</span></p>

      <p class="paragraf"><span class="metin-1" xml:lang="tr-TR">“Neden oraya?”</span></p>

      <p class="paragraf"><span class="metin-1" xml:lang="tr-TR">“Oradan her şeyi görebilirsin!”</span></p>

      <p class="paragraf"><span class="metin-1" xml:lang="tr-TR">Peter gülümsedi. Böyle zamanlarda yeğeninde kendinden bir şeyler buluyordu; hayatına hükmeden merakın inkâr edilemez gücünü onda da görüyordu. “Tamam öyleyse, baraja gidiyoruz.”</span></p>

      <p class="paragraf"><span class="metin-1" xml:lang="tr-TR">Rahibe Peg çocuğun arkasından yaklaştı. Kuş gibi narin olsa da ürkütücüydü; siyah gözlerini dikip ters ters baktı mı insanın içi ürperirdi. Peter’ın yetimhanede büyümüş arkadaşları –korkunç koşullara göğüs geren ve sürekli tehlike içinde yaşayan koca koca adamlar– bu kadından huşuyla, neredeyse dehşetle bahsederlerdi.</span> <span class="metin-italik" xml:lang="tr-TR">Tanrım,</span> <span class="metin-1" xml:lang="tr-TR">derdi hepsi de,</span> <span class="metin-italik" xml:lang="tr-TR">o kadın ödümüzü koparırdı.</span></p>

      <p class="paragraf"><span class="metin-1" xml:lang="tr-TR">“Merhaba rahibe.”</span></p>

      <p class="paragraf"><span class="metin-1" xml:lang="tr-TR">Kadının düşüncesini gizlediği, yüzünün derin yarıklarla çorak arazilerden oluşan topografyasının hareketsizliğinden anlaşılıyordu. Aralarında normal sohbet mesafesinden biraz fazla boşluk bırakarak durdu; bu küçük ama önemli ayrıntı, etkileyiciliğini iyice artırmıştı. Dişleri mısır püskülü emmekten sararıp kahverengimsi bir tona bürünmüştü... Peter, Kerrville’de yaygın olan bu anlaşılmaz alışkanlığı hem şaşırtıcı, hem de iğrenç bulurdu.</span></p>

      <p class="paragraf"><span class="metin-1" xml:lang="tr-TR">“Teğmen Jaxon, sizi beklemiyordum.”</span></p>

      <p class="paragraf"><span class="metin-1" xml:lang="tr-TR">“Böyle habersiz geldiğim için kusura bakmayın. Gün bitene kadar Caleb’ı gezdirsem olur mu?”</span></p>

      <p class="paragraf"><span class="metin-1" xml:lang="tr-TR">“Önceden haber verseniz daha iyi olurdu. Buranın kuralları var.”</span></p>

      <p class="paragraf"><span class="metin-1" xml:lang="tr-TR">Caleb kıpır kıpırdı. “N’olur rahibe!”</span></p>

      <p class="paragraf"><span class="metin-1" xml:lang="tr-TR">Çocuğa tepeden bakan kadın, onu haşmetle süzdü. Kendi yanaklarını emince, ağız kenarlarında delta şeklinde kırışıklıklar belirdi. “Bu koşullar altında sorun olmaz herhalde. Bu bir istisna, dikkatinizi çekerim; ayrıca boru sesine kulak kabartmayı unutmayın teğmen. Siz Seferberlik Ordusu askerleri kuralların size işlemediğini düşünüyorsunuz, biliyorum; ama ben buna göz yumamam.”</span></p>

      <p class="paragraf"><span class="metin-1" xml:lang="tr-TR">Peter bu iğnelemeye karşılık vermedi; sonuçta kadın haklıydı bir bakıma. “Onu altıdan önce geri getiririm.” Sıradaki sorusunu kadının soldurucu bakışları altında sorarken, tuhaf bir şekilde ilgisiz görünmeye çalıştığını fark etti. “Amy buralarda mı? Gitmeden önce onu görmek isterim.”</span></p>

      <p class="paragraf"><span class="metin-1" xml:lang="tr-TR">“Pazara gitti. Siz gelmeden hemen önce.” Kadın bunu söyledikten sonra sertçe iç geçirdi. “Akşam yemeğine kalmak istersiniz herhalde.”</span></p>

      <p class="paragraf"><span class="metin-1" xml:lang="tr-TR">“Sağ olun rahibe. Çok iyisiniz.”</span></p>

      <p class="paragraf"><span class="metin-1" xml:lang="tr-TR">Bu formalitelerden sıkılan Caleb, Peter’ın elini çekiştiriyordu. “N’olur Peter Amca,</span> <span class="metin-italik" xml:lang="tr-TR">gitmek</span> <span class="metin-1" xml:lang="tr-TR">istiyorum.”</span></p>

      <p class="paragraf"><span class="metin-1" xml:lang="tr-TR">Kadının sert ifadesi en fazla yarım saniyeliğine yumuşar gibi oldu. Gözlerinde neredeyse anaç bir şefkat belirdi. Ama bu ifade bir anda kaybolunca, Peter hayal görüp görmediğini merak etti.</span></p>

      <p class="paragraf"><span class="metin-1" xml:lang="tr-TR">“Geç kalmayın teğmen. Bekleyeceğim.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Baraj şehrin ve mekanizmalarının kalbiydi birçok açıdan. Kerrville uzun süredir ayakta olmasını, jeneratörleri çalıştıran petrolün yanı sıra, hem tarlaların sulanmasını sağlayan hem de kuzeyde ve batıda bariyer teşkil eden Guadalupe Nehri’ne borçluydu. Yüzmeye kalkan bir viral gören olmamıştı hiç; ya sudan korktukları ya da su yüzeyinde kalamadıkları inancı yaygındı. Nehir eskiden küçük ve önemsizdi, hele yazın iyice küçülürdü. Ama 22 baharındaki sel, nehrin kalıcı olarak üç metre kadar yükselmesine yol açan o yıkıcı sel, nehir sularının dizginlenmesini şart kılmıştı. Her açıdan muazzam bir projeydi bu; nehrin akıntısının yönünün bir süreliğine değiştirilmesini, kazıda çıkacak büyük miktarlarda toprağın ve kireçtaşının taşınmasını, ardından da barajın inşa edilmesini gerektiriyordu, ki Peter bu boyutta mühendislik başarılarını Önceki Zaman’la ilişkilendirmişti hep, bildiği dünyayla değil. Baraj kapaklarının açılıp da suların serbest bırakıldığı ilk gün, Cumhuriyet tarihinin en önemli günlerinden biri olarak görülürdü; barajın doğa güçlerini dizginleyebilmesi, Koloni’nin Kerrville’e kıyasla ne kadar âciz olduğunu Peter’a iyiden iyiye göstermişti. O kadar uzun süre dayanabildikleri için şanslıydılar.</span></p>

      <p class="paragraf"><span class="metin-1" xml:lang="tr-TR">Parmaklıklı çelik merdiven barajın tepesine kadar döne döne çıkıyordu. Merdiveni hızlı hızlı çıkmaya başlayan Caleb aşağıdan seslenen, yavaşlamasını söyleyen Peter’a kulak asmadı. Peter son dönüşten sonra barajın tepesine vardığında Caleb suyun ardında, ufukta uzanan dalgalı tepelere bakıyordu. Altmış metre aşağıdaki sular şaşılacak kadar saydamdı. Peter cam gibi şeffaf suda aylak aylak yüzen beyaz balıklar bile gördü.</span></p>

      <p class="paragraf"><span class="metin-1" xml:lang="tr-TR">“Orada ne var?” diye sordu çocuk.</span></p>

      <p class="paragraf"><span class="metin-1" xml:lang="tr-TR">“Eh, orası da Texas, yani büyük bölümü. Baktığın o dağ silsilesi sadece beş altı kilometre ötede.”</span></p>

      <p class="paragraf"><span class="metin-1" xml:lang="tr-TR">“New Mexico nerede?”</span></p>

      <p class="paragraf"><span class="metin-1" xml:lang="tr-TR">Peter batıyı gösterdi. “Ama çok uzakta, cidden çok uzakta. Nakliye aracıyla üç günde gidiliyor, o da hiç mola verilmezse.”</span></p>

      <p class="paragraf"><span class="metin-1" xml:lang="tr-TR">Çocuk alt dudağını kemirdi. “Orayı görmek istiyorum.”</span></p>

      <p class="paragraf"><span class="metin-1" xml:lang="tr-TR">“Bir gün görürsün belki.”</span></p>

      <p class="paragraf"><span class="metin-1" xml:lang="tr-TR">Barajın kavisli tepesinde taşma oluğuna doğru yürüdüler. Düzenli aralıklarla açılan bir dizi kapaktan geçen sular geniş bir havuza akıyor ve yerçekimi pompalarıyla çekilip aşağıdaki tarım kompleksine aktarılıyordu. Uzaklardaki, düzenli aralıklarla dikilmiş kuleler Turuncu Bölge’nin sınırındaydı. Tekrar duraksayıp manzaraya baktılar. Peter bütün bunların karmaşıklığına bir kez daha şaşırdı. Sanki burada, sadece burada insanlık tarihi hâlâ kesintisizce sürüyordu; virallerin dönemler arasında yarattığı büyük farklılıklardan etkilenmeden akıyordu.</span></p>

      <p class="paragraf"><span class="metin-1" xml:lang="tr-TR">“Ona benziyorsun.”</span></p>

      <p class="paragraf"><span class="metin-1" xml:lang="tr-TR">Peter dönünce, Caleb’ın kısık gözlerle kendisine baktığını gördü. “Kime?”</span></p>

      <p class="paragraf"><span class="metin-1" xml:lang="tr-TR">“Theo’ya. Babama.”</span></p>

      <p class="paragraf"><span class="metin-1" xml:lang="tr-TR">Peter şaşırdı; bu çocuk, Theo’nun görünüşünü nereden bilebilirdi ki? Bilemezdi tabii, ama mesele bu değildi. Caleb bir çeşit dilekte bulunmuştu aslında, babasını hayatta tutmanın bir yolunu aramıştı.</span></p>

      <p class="paragraf"><span class="metin-1" xml:lang="tr-TR">“Herkes öyle derdi. Ben de seni ona çok benzetiyorum.”</span></p>

      <p class="paragraf"><span class="metin-1" xml:lang="tr-TR">“Onu özlüyor musun?”</span></p>

      <p class="paragraf"><span class="metin-1" xml:lang="tr-TR">“Her gün.” Kasvetli bir sessizlik oldu; sonra Peter konuştu: “Ama sana bir şey diyeyim. Bir insan, onu hatırladığımız sürece ölü sayılmaz. Düşünceleri, duyguları, anıları bizim parçamız olur. Anne babanı hatırlamadığını düşünsen de hatırlıyorsun aslında. Onlar senin içindeler, tıpkı benim içimde oldukları gibi.”</span></p>

      <p class="paragraf"><span class="metin-1" xml:lang="tr-TR">“Ama o zamanlar daha bebektim.”</span></p>

      <p class="paragraf"><span class="metin-1" xml:lang="tr-TR">“En çok da bebekler hatırlar.” Peter’ın aklına bir düşünce geldi. “Çiftlik’i biliyor musun?”</span></p>

      <p class="paragraf"><span class="metin-1" xml:lang="tr-TR">“Doğduğum yeri mi?”</span></p>

      <p class="paragraf"><span class="metin-1" xml:lang="tr-TR">Peter başıyla onayladı. “Evet. Orası özeldi. Hep güvende olacağımız bir yer gibi geliyordu; orada bizi koruyan bir şey vardı sanki.” Çocuğu süzdü bir an. “Baban o şeyin hayalet olduğunu düşünüyordu.”</span></p>

      <p class="paragraf"><span class="metin-1" xml:lang="tr-TR">Çocuğun gözleri faltaşı gibi açıldı. “Ya sen?”</span></p>

      <p class="paragraf"><span class="metin-1" xml:lang="tr-TR">“Bilmem. Yıllar geçtikçe bu meseleyi epey düşündüm. Sahiden hayaletti belki de. Veya en azından bir çeşit hayaletti. Belki mekânların da hafızası vardır.” Peter elini çocuğun omzuna koydu. “Bildiğim tek şey şu ki, dünya senin doğmanı istedi Caleb.”</span></p>

      <p class="paragraf"><span class="metin-1" xml:lang="tr-TR">Çocuk sustu. Sonra muzipçe sırıttı: “Şimdi ne yapmak istiyorum, biliyor musun?”</span></p>

      <p class="paragraf"><span class="metin-1" xml:lang="tr-TR">“Söyle.”</span></p>

      <p class="paragraf"><span class="metin-1" xml:lang="tr-TR">“Yüzmeye gitmek istiyorum.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Taşma oluğunun dibine vardıklarında saat dördü biraz geçiyordu. Havuzun kenarında durup külotlarına kadar soyundular. Peter kayalara çıkarken arkasına dönünce, Caleb’ın kenarda donakaldığını gördü.</span></p>

      <p class="paragraf"><span class="metin-1" xml:lang="tr-TR">“Ne oldu?”</span></p>

      <p class="paragraf"><span class="metin-1" xml:lang="tr-TR">“Yüzme bilmiyorum.”</span></p>

      <p class="paragraf"><span class="metin-1" xml:lang="tr-TR">Peter bunu düşünmemişti nedense. Çocuğa elini uzattı. “Gel de öğreteyim.”</span></p>

      <p class="paragraf"><span class="metin-1" xml:lang="tr-TR">Buz gibi suda belirgin bir mineral tadı vardı. Caleb başta korksa da, yarım saat çırpınınca özgüvenini kazandı. On dakika daha geçtiğinde, tek başına köpekleme yüzüyordu artık.</span></p>

      <p class="paragraf"><span class="metin-1" xml:lang="tr-TR">“Bana bak! Bana bak!”</span></p>

      <p class="paragraf"><span class="metin-1" xml:lang="tr-TR">Peter çocuğu hiç bu kadar mutlu görmemişti. “Sırtıma çık” dedi.</span></p>

      <p class="paragraf"><span class="metin-1" xml:lang="tr-TR">Çocuk, Peter’ı omuzlarından tutarak tırmandı. “Ne yapacağız?”</span></p>

      <p class="paragraf"><span class="metin-1" xml:lang="tr-TR">“Sen sadece derin nefes al ve tut.”</span></p>

      <p class="paragraf"><span class="metin-1" xml:lang="tr-TR">Birlikte suya daldılar. Ciğerlerindeki havayı salan Peter kollarını açıp bacaklarını çırpınca süzülerek taş zemine indiler; Peter’ın sırtındaki, sımsıkı sarılmış çocuk pelerin gibiydi. Su cam gibi berraktı. Peter küçükken mağarada yüzdüğü zamanları hatırladı. O da babasına böyle sarılırdı.</span></p>

      <p class="paragraf"><span class="metin-1" xml:lang="tr-TR">Üç bacak vuruşundan sonra yüzeye, ışığa çıktılar. “Nasıldı?” diye sordu Peter.</span></p>

      <p class="paragraf"><span class="metin-1" xml:lang="tr-TR">“Balıklar gördüm!”</span></p>

      <p class="paragraf"><span class="metin-1" xml:lang="tr-TR">“Demiştim sana.”</span></p>

      <p class="paragraf"><span class="metin-1" xml:lang="tr-TR">Aynı şekilde defalarca dalış yaptılar; çocuğun aldığı haz hiç azalmıyordu. Saat beş buçuğu geçmiş, gölgeler epey uzamışken Peter artık çıkmaları gerektiğini söyledi. Kayaların üstüne ihtiyatla çıkıp giyindiler.</span></p>

      <p class="paragraf"><span class="metin-1" xml:lang="tr-TR">“Dışarı çıktığımızı Rahibe Peg’e söylemek için sabırsızlanıyorum” dedi Caleb neşeyle.</span></p>

      <p class="paragraf"><span class="metin-1" xml:lang="tr-TR">“Söylemesen daha iyi olur herhalde. Bu aramızda kalsın, tamam mı?”</span></p>

      <p class="paragraf"><span class="metin-1" xml:lang="tr-TR">“Sır olarak mı?” Çocuk bunu yasak bir şey yapmanın hazzıyla söylemişti; artık bir kumpasın parçasıydılar.</span></p>

      <p class="paragraf"><span class="metin-1" xml:lang="tr-TR">“Aynen.”</span></p>

      <p class="paragraf"><span class="metin-1" xml:lang="tr-TR">Baraj kapısına doğru yürürlerken çocuk küçük, ıslak eliyle Peter’ın elini tuttu. Birkaç dakika sonra boru çalınacaktı. Peter yoğun bir sevgiye kapıldı:</span> <span class="metin-italik" xml:lang="tr-TR">İşte bu yüzden buradayım.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Amy’yi mutfakta buldu; onun kaynayan tencerelerle kaplı dev bir ocağın önünde durduğunu gördü. Mutfak sıcak ve gürültülüydü: tabak çanak sesleri, sağa sola koşuşturan rahibeler, yemekhanede toplanan çocukların heyecanlı bağrışmaları. Amy’nin sırtı dönüktü. Kalın atkuyruğu yapılmış siyah, parlak saçı beline kadar iniyordu. Peter kapı eşiğinde durup kızı seyretti. Amy işine tamamen odaklanmış gibiydi; en yakındaki tencereyi uzun bir tahta kaşıkla karıştırdı, yemeğin tadına bakıp tuz ekledi, sonra da kırmızı tuğla fırınlarından birine çabucak gidip, üstünde altı tane yeni pişmiş ekmek bulunan uzun fırın küreğini dışarı çıkardı.</span></p>

      <p class="paragraf"><span class="metin-1" xml:lang="tr-TR">“Amy.”</span></p>

      <p class="paragraf"><span class="metin-1" xml:lang="tr-TR">Kız dönüp gülümsedi. İşlek odanın ortasında buluştular. Anlık bir duraksamadan sonra kucaklaştılar.</span></p>

      <p class="paragraf"><span class="metin-1" xml:lang="tr-TR">“Rahibe Peg burada olduğunu söyledi.”</span></p>

      <p class="paragraf"><span class="metin-1" xml:lang="tr-TR">Peter geri çekildi. Amy’de bir değişiklik olduğunu dokunuşundan anlamıştı. Sağdan soldan bulduğu giysileri giyen, kirli saçlı, sessiz, travma geçirmiş, kimsesiz çocuktan epeydir eser kalmamıştı. Amy ara ara büyüyor gibiydi; fiziksel büyümeden çok, giderek artan bir vakardı bu; sanki Amy hayatına hâkim oluyordu. Ve şu paradoks hep vardı: Peter’ın karşısında duran kız ergen gibi görünse de, dünyanın en yaşlı insanıydı. Peter’ın uzun süren yokluğu Caleb’a onyıllar gibi gelse de, Amy için göz açıp kapayıncaya kadar geçecek denli kısaydı.</span></p>

      <p class="paragraf"><span class="metin-1" xml:lang="tr-TR">“Ne kadar kalacaksın?” Amy gözlerini Peter’ın yüzünden ayırmamıştı.</span></p>

      <p class="paragraf"><span class="metin-1" xml:lang="tr-TR">“Sırf bu gece. Yarın yola çıkacağım.”</span></p>

      <p class="paragraf"><span class="metin-1" xml:lang="tr-TR">Rahibelerden biri ocağın başından “Amy” diye seslendi, “bu çorba hazır mı? Çocuklar iyice azıtmaya başladılar.”</span></p>

      <p class="paragraf"><span class="metin-1" xml:lang="tr-TR">Amy başını geriye çevirip çabucak “Bir saniye” dedi. Sonra, Peter’a dönünce iyice gülümsedi. “Çok da kötü bir aşçı değilmişim meğer.” Peter’ın elini sıkıverdi. “Seni görmek gerçekten çok güzel.”</span></p>

      <p class="paragraf"><span class="metin-1" xml:lang="tr-TR">Peter yemekhaneye gitti; bütün çocuklar uzun masalara, yaş sırasına göre oturmuşlardı. İçerisi çok gürültülüydü; bedenlerle seslerin serbestçe akan enerjisi, devasa bir makinenin uğultusunu andırıyordu. Peter bir sıranın kenarına, Caleb’ın yanına otururken yemekhanenin ön tarafında beliren Rahibe Peg el çırptı.</span></p>

      <p class="paragraf"><span class="metin-1" xml:lang="tr-TR">Yıldırım düşmüştü sanki: İçeriye gergin bir sessizlik çöktü. Çocuklar el tutuşup başlarını eğdiler. Peter çembere katıldığını fark etti; Caleb’la ve karşısında oturan kahverengi saçlı küçük kızla el tutuşmuştu.</span></p>

      <p class="paragraf"><span class="metin-1" xml:lang="tr-TR">“Cennetteki Babamız” diye dua okudu kadın kapalı gözlerle, “bu yemek için, birlikteliğimiz için, bize merhametle bağışladığın sevginle ve himayenle kutsandığımız için sana teşekkür ederiz. Yeryüzünün ve yukarıdaki göğün zenginlikleri için, sonraki hayatta buluşana dek bizi koruduğun için sana teşekkür ederiz. Son olarak da, bu gece bizimle olmak için tehlikeli bir yolculuk yaparak uzaklardan gelen özel konuğumuz, senin cesur askerlerinden biri aramızda olduğu için sana teşekkür ederiz. Onu ve yoldaşlarını yolculuklarında koruman için dua ediyoruz. Amin.”</span></p>

      <p class="paragraf"><span class="metin-1" xml:lang="tr-TR">Hep bir ağızdan: “Amin.”</span></p>

      <p class="paragraf"><span class="metin-1" xml:lang="tr-TR">Peter gerçekten duygulanmıştı. Rahibe Peg onun varlığından çok da rahatsız değildi belki de. Yemek geldi: çorba kazanları, buharı tüten kalın ekmek dilimleri, sürahiler dolusu süt ve su. Masa başlarında oturan rahibelerin çorba koyduğu kâseler, sürahilerle birlikte elden ele geçirildi. Amy, Peter’ın yanına usulca oturdu.</span></p>

      <p class="paragraf"><span class="metin-1" xml:lang="tr-TR">“Çorbayı nasıl bulduğunu söyle” dedi.</span></p>

      <p class="paragraf"><span class="metin-1" xml:lang="tr-TR">Çorba nefisti... Peter’ın aylardır yediği en güzel şeydi. Sıcak, yumuşacık ekmeği çiğnerken inleyecekti az kalsın. Bir kâse çorba daha istemenin kabalık olacağını düşündü, ama kâsesi boşalır boşalmaz rahibelerden biri önüne dolu bir kâse koydu.</span></p>

      <p class="paragraf"><span class="metin-1" xml:lang="tr-TR">Utançtan yüzü kızaran rahibe “Çok misafirimiz olmuyor” diye açıklama yaptıktan sonra koşar adım uzaklaştı.</span></p>

      <p class="paragraf"><span class="metin-1" xml:lang="tr-TR">Yetimhaneden ve Amy’nin görevlerinden –Amy mutfakta çalışmakla kalmayıp, en küçük çocuklara okuma yazma da öğretiyordu ve kendi tabiriyle “ne iş varsa yapıyordu”–, Peter’ın diğerleriyle ilgili aldığı haberlerden genel olarak bahsettiler; ancak çocuklar yattıktan sonra rahat konuşabileceklerdi. Peter yanındaki Caleb’ın başka bir oğlanla yaptığı hararetli tartışmayı, atlarla ve vezirlerle ve piyonlarla ilgili tartışmayı sadece bölük pörçük takip edebildi. Diğer oğlan masadan kalkınca Peter, Caleb’a hangi konuda konuştuklarını sordu.</span></p>

      <p class="paragraf"><span class="metin-1" xml:lang="tr-TR">“Satranç.”</span></p>

      <p class="paragraf"><span class="metin-1" xml:lang="tr-TR">“Sarkaç mı?”</span></p>

      <p class="paragraf"><span class="metin-1" xml:lang="tr-TR">Caleb gözlerini devirdi. “Hayır,</span> <span class="metin-italik" xml:lang="tr-TR">satranç</span><span class="metin-1" xml:lang="tr-TR">. Bir oyun. İstersen öğretebilirim.”</span></p>

      <p class="paragraf"><span class="metin-1" xml:lang="tr-TR">Peter’ın göz attığı Amy güldü. “Kaybedersin” dedi.</span></p>

      <p class="paragraf"><span class="metin-1" xml:lang="tr-TR">Akşam yemeğinin bitmesinden ve sofraların toplanmasından sonra üçü eğlence odasına gittiler; Caleb taşları yerleştirirken, isimlerini ve yapabildikleri hareketleri söyledi. Atlara geldiğinde, Peter’ın başı dönüyordu artık.</span></p>

      <p class="paragraf"><span class="metin-1" xml:lang="tr-TR">“Tüm bunları cidden aklında tutabiliyor musun? Ne kadar zamanda öğrendin?”</span></p>

      <p class="paragraf"><span class="metin-1" xml:lang="tr-TR">Çocuk masumca omuz silkti. “Kısa zamanda. Gayet basit bir oyun.”</span></p>

      <p class="paragraf"><span class="metin-1" xml:lang="tr-TR">“Bana basit gibi gelmedi.” Peter kurnazca gülümseyen Amy’ye döndü.</span></p>

      <p class="paragraf"><span class="metin-1" xml:lang="tr-TR">“Bana hiç bakma” diye itiraz etti Amy. “Kendi başınasın.”</span></p>

      <p class="paragraf"><span class="metin-1" xml:lang="tr-TR">Caleb elini tahtaya doğru salladı. “Sen başlayabilirsin.”</span></p>

      <p class="paragraf"><span class="metin-1" xml:lang="tr-TR">Savaş başladı. Peter çocuğu fazla zorlamamayı düşündüyse de –sonuçta bu çocuk oyununu çabucak öğreneceği kesindi–, genç rakibini fazla hafife aldığını hemen anladı. Caleb onun bütün taktiklerini öngörür gibiydi ve duraksamadan, hızla ve özgüvenle karşılık veriyordu. Giderek umutsuzluğa kapılan Peter hücum etmeye karar verdi ve Caleb’ın fillerinden birini atıyla aldı.</span></p>

      <p class="paragraf"><span class="metin-1" xml:lang="tr-TR">“Bunu yapmak istediğinden emin misin?” diye sordu çocuk.</span></p>

      <p class="paragraf"><span class="metin-1" xml:lang="tr-TR">“Eee, hayır?”</span></p>

      <p class="paragraf"><span class="metin-1" xml:lang="tr-TR">Çenesini ellerine dayamış olan Caleb satranç tahtasını incelemekteydi. Peter onun aklından karmaşık düşünceler geçtiğini sezebiliyordu: Çocuk strateji hazırlıyordu, bir dizi hamleyle karşı hamleyi hayal ediyordu.</span> <span class="metin-italik" xml:lang="tr-TR">Daha beş yaşında,</span> <span class="metin-1" xml:lang="tr-TR">diye düşündü Peter.</span> <span class="metin-italik" xml:lang="tr-TR">İnanılmaz.</span></p>

      <p class="paragraf"><span class="metin-1" xml:lang="tr-TR">Caleb kalesini üç kare ilerletip Peter’ın diğer atını, farkında olmadan savunmasız bıraktığı atını aldı. “Seyret” dedi.</span></p>

      <p class="paragraf"><span class="metin-1" xml:lang="tr-TR">Birkaç hızlı hamleden sonra Peter’ın şahının gidecek yeri kalmadı. “Mat” dedi çocuk.</span></p>

      <p class="paragraf"><span class="metin-1" xml:lang="tr-TR">Peter tahtaya umutsuzca baktı. “Bunu bu kadar çabuk yapmayı nasıl başardın?”</span></p>

      <p class="paragraf"><span class="metin-1" xml:lang="tr-TR">Peter’ın yanındaki Amy güldü, sıcacık ve bulaşıcı bir gülüştü bu. “Demiştim sana.”</span></p>

      <p class="paragraf"><span class="metin-1" xml:lang="tr-TR">Caleb’ın ağzı kulaklarındaydı. Peter durumu anladı: önce yüzme, şimdi de bu. Yeğeni neler başarabileceğini kolayca göstermişti ona.</span></p>

      <p class="paragraf"><span class="metin-1" xml:lang="tr-TR">“İleriyi düşün yeter” dedi Caleb. “Oyunu bir öykü gibi görmeye çalış.”</span></p>

      <p class="paragraf"><span class="metin-1" xml:lang="tr-TR">“Bana gerçeği söyle. Bu oyunda ne kadar iyisin?”</span></p>

      <p class="paragraf"><span class="metin-1" xml:lang="tr-TR">Caleb alçakgönüllülükle omuz silkti. “Benden büyük birkaç çocuğa yenildiğim oluyordu. Ama artık yenilmiyorum.”</span></p>

      <p class="paragraf"><span class="metin-1" xml:lang="tr-TR">“Öyle mi? Eh, taşları tekrar diz bakalım delikanlı. İntikamımı almak istiyorum.”</span></p>

      <p class="paragraf"><span class="metin-1" xml:lang="tr-TR">Caleb giderek artan bir acımasızlıkla peş peşe aldığı üç galibiyetten sonra, zil çalınca yatakhaneye gitti. Zaman öyle çabuk geçmişti ki. Amy kız yatakhanesine gidince, oğlanı yatağa götürme işi Peter’a kaldı. Caleb yataklarla dolu büyük odada üstünü değiştirip gecelik giydikten sonra yatağının yanına, taş zemine diz çöküp ellerini birleştirdi ve dua okudu; Tanrı’nın kutsamasını istediği kişileri, “cennetteki anne babasıyla” başlayıp Peter’la son bulan uzun bir liste halinde saydı.</span></p>

      <p class="paragraf"><span class="metin-1" xml:lang="tr-TR">“Seni hep sona bırakırım” dedi, “güvende olman için.”</span></p>

      <p class="paragraf"><span class="metin-1" xml:lang="tr-TR">“Fareci kim?”</span></p>

      <p class="paragraf"><span class="metin-1" xml:lang="tr-TR">Fareci kedileriydi. Peter o zavallı yaratığın, eğlence odasındaki pencerelerden birinin pervazında yattığını görmüştü... Kedinin hali içler acısıydı; narin ve yaşlı kemiklerinin üstünden sarkan derisi, ipe asılmış çamaşır gibiydi. Peter battaniyeyi Caleb’ın çenesine kadar çekip onu alnından öpmek için eğildi. Sıra sıra dizili yatakların arasında gidip gelen rahibeler çocukları susturuyorlardı. Odanın ışıkları söndürülmüştü bile.</span></p>

      <p class="paragraf"><span class="metin-1" xml:lang="tr-TR">“Tekrar ne zaman geleceksin Peter Amca?”</span></p>

      <p class="paragraf"><span class="metin-1" xml:lang="tr-TR">“Emin değilim. Yakında diye umuyorum.”</span></p>

      <p class="paragraf"><span class="metin-1" xml:lang="tr-TR">“Tekrar yüzmeye gidebilir miyiz?”</span></p>

      <p class="paragraf"><span class="metin-1" xml:lang="tr-TR">Peter’ın tüm vücuduna sıcaklık yayıldı. “Benimle satranç oynamaya söz verirsen olur. O oyunu tam kavrayamadım. Birkaç ipucu işime yarayabilir.”</span></p>

      <p class="paragraf"><span class="metin-1" xml:lang="tr-TR">Çocuk gülümsedi. “Söz veriyorum.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Amy boş eğlence odasında Peter’ı bekliyordu; kedi ayaklarını kokluyordu. Peter’ın 21.00’de kışlada olması gerekiyordu; sadece birkaç dakikaları kalmıştı.</span></p>

      <p class="paragraf"><span class="metin-1" xml:lang="tr-TR">“Zavallı şey” dedi Peter. “Onu neden öldürmüyorlar ki? Zalimlik bu.”</span></p>

      <p class="paragraf"><span class="metin-1" xml:lang="tr-TR">Amy elini hayvanın omurgasında gezdirdi. Titreyen sırtını kavislendiren kedi hafifçe mırladı. “Vakti geldi de geçiyor herhalde. Ama çocuklar ona tapıyor, rahibeler de öldürmek istemiyor. Onların inancına göre, bir canı ancak Tanrı alabilir.”</span></p>

      <p class="paragraf"><span class="metin-1" xml:lang="tr-TR">“New Mexico’ya hiç gitmemişler besbelli.”</span></p>

      <p class="paragraf"><span class="metin-1" xml:lang="tr-TR">Espriydi bu, ama tam da değil. Amy, Peter’a kaygıyla baktı. “Canın sıkkın gibi Peter.”</span></p>

      <p class="paragraf"><span class="metin-1" xml:lang="tr-TR">“İşler iyi gitmiyor. Bilmek ister misin?”</span></p>

      <p class="paragraf"><span class="metin-1" xml:lang="tr-TR">Amy bunu düşündü. Benzi biraz solgun gibiydi; Peter onun kendini iyi hissedip hissetmediğini merak etti.</span></p>

      <p class="paragraf"><span class="metin-1" xml:lang="tr-TR">“Belki başka bir zaman.” Amy, Peter’ın yüzünü inceledi. “Caleb seni seviyor, biliyorsun. Sürekli senden bahsediyor.”</span></p>

      <p class="paragraf"><span class="metin-1" xml:lang="tr-TR">“Sözlerin suçluluk duymama yol açıyor. Sanırım bunu hak ediyorum.”</span></p>

      <p class="paragraf"><span class="metin-1" xml:lang="tr-TR">Amy, Fareci’yi kaldırıp kucağına aldı. “Durumun farkında. Sana ne kadar önem verdiğini anlaman için söyledim sadece.”</span></p>

      <p class="paragraf"><span class="metin-1" xml:lang="tr-TR">“Peki ya sen? Buradaki hayatın iyi mi?”</span></p>

      <p class="paragraf"><span class="metin-1" xml:lang="tr-TR">Amy başıyla onayladı. “Genel olarak bana uyuyor. Çocuklarla, rahibelerle birlikte olmayı seviyorum. Caleb da var tabii. Belki de hayatımda ilk kez kendimi şey hissediyorum... Nasıl desem. Faydalı. Sıradan biri olmak hoş.”</span></p>

      <p class="paragraf"><span class="metin-1" xml:lang="tr-TR">Peter sohbetlerindeki içtenliğe ve rahatlığa şaşırdı. Aralarındaki bir engel kalkmıştı. “Diğer rahibeler biliyorlar mı? Rahibe Peg’den başka bilen var mı?”</span></p>

      <p class="paragraf"><span class="metin-1" xml:lang="tr-TR">“Birkaçı biliyor veya belki de şüpheleniyor sadece. Beş yıldır buradayım; yaşlanmadığımı illa ki fark etmişlerdir. Rahibe Peg’e biraz ters düşüyorum galiba; onun dünya anlayışına uymuyorum. Ama bu konuda bir şey demiyor bana.” Amy gülümsedi. “Ne de olsa arpa çorbasını muhteşem yapıyorum.”</span></p>

      <p class="paragraf"><span class="metin-1" xml:lang="tr-TR">Peter’ın gitme vakti gelmişti bile. Amy onu bahçe kapısına kadar geçirdi; Peter cebinden çıkardığı para tomarını uzattı.</span></p>

      <p class="paragraf"><span class="metin-1" xml:lang="tr-TR">“Bunu Rahibe Peg’e ver, tamam mı?”</span></p>

      <p class="paragraf"><span class="metin-1" xml:lang="tr-TR">Konuşmadan başıyla onaylayan Amy paraları etek cebine koydu. Peter’a tekrar, bu kez daha kuvvetli sarıldı. “Seni gerçekten özledim.” Yüzü Peter’ın göğsüne yaslıydı, sesi yumuşaktı. “Kendine iyi bak, tamam mı? Söz ver bana.”</span></p>

      <p class="paragraf"><span class="metin-1" xml:lang="tr-TR">Amy’nin ısrarında endişe vardı neredeyse; sanki onlarınki daha ciddi bir ayrılıştı. Amy’nin söylemediği şey neydi? Bir şey daha vardı: Vücudu yanıyordu. Peter ondan dalga dalga yayılan ısıyı, üstündeki kalın üniformaya karşın hissediyordu.</span></p>

      <p class="paragraf"><span class="metin-1" xml:lang="tr-TR">“Merak etme. Bana bir şey olmaz.”</span></p>

      <p class="paragraf"><span class="metin-1" xml:lang="tr-TR">“Ciddiyim Peter. Sana bir şey olursa ben...” Amy’nin sesi gizli bir rüzgâra kapılmışçasına kesildi. “Dayanamam, hepsi bu.”</span></p>

      <p class="paragraf"><span class="metin-1" xml:lang="tr-TR">Peter artık emindi: Amy’nin ona söylemediği bir şey vardı. Bunun ne olduğunu anlamak için kızın yüzünü inceledi. Amy’nin alnındaki terler hafifçe parlıyordu.</span></p>

      <p class="paragraf"><span class="metin-1" xml:lang="tr-TR">“İyi misin?”</span></p>

      <p class="paragraf"><span class="metin-1" xml:lang="tr-TR">Amy, Peter’ın elini tutup kaldırdı ve avcunu onunkine yaslayıp, parmak uçlarını hafifçe birbirine dokundurdu. Bu hareket birlikteliği ve ayrılmayı, bağlantıyı ve ayrılığı eşit ölçüde simgeler gibiydi.</span></p>

      <p class="paragraf"><span class="metin-1" xml:lang="tr-TR">“Seni öptüğüm zamanı hatırlıyor musun?”</span></p>

      <p class="paragraf"><span class="metin-1" xml:lang="tr-TR">Bundan hiç bahsetmemişlerdi... Alışveriş merkezinde, etrafta viraller koştururken Amy’nin Peter’a kuş gibi, çabucak kondurduğu öpücükten. Köprünün altından çok sular geçse de Peter unutmamıştı. Nasıl unutabilirdi ki?</span></p>

      <p class="paragraf"><span class="metin-1" xml:lang="tr-TR">“Hiç aklımdan çıkmadı ki” diye itiraf etti.</span></p>

      <p class="paragraf"><span class="metin-1" xml:lang="tr-TR">Elleri aralarında, karanlık havada asılı durur gibiydi. Amy onları inceledi, ellerinde bizzat atfettiği bir anlamı bulmaya çalışıyordu sanki. “Öyle uzun zamandır yalnızdım ki. Anlatamam. Sonra birden sen çıktın karşıma. İnanamadım.” Sonra, transtan çıkmışçasına elini çekti ve yüzü kızardı birden. “Hepsi bu. Gitsen iyi olacak, geç kalacaksın.”</span></p>

      <p class="paragraf"><span class="metin-1" xml:lang="tr-TR">Peter gitmek istemiyordu. Amy’nin öpücüğü gibi, elinin bıraktığı his de eşsiz bir güce, Peter’ın duyularında yer etmeyi sürdürme gücüne sahipti sanki; Peter’ın parmak uçlarından hiç eksik olmayacak gibiydi. Peter daha fazlasını söylemek istedi, ama uygun sözcükleri bulamadı; sonra da o an geçip gitti.</span></p>

      <p class="paragraf"><span class="metin-1" xml:lang="tr-TR">“İyi olduğundan emin misin?”</span></p>

      <p class="paragraf"><span class="metin-1" xml:lang="tr-TR">Amy gülümsedi. “Hiç bu kadar iyi olmamıştım.”</span></p>

      <p class="paragraf"><span class="metin-italik" xml:lang="tr-TR">Cidden hasta görünüyor,</span> <span class="metin-1" xml:lang="tr-TR">diye düşündü Peter. “Eh, on gün sonra geri geleceğim.”</span></p>

      <p class="paragraf"><span class="metin-1" xml:lang="tr-TR">Amy bir şey demedi.</span></p>

      <p class="paragraf"><span class="metin-1" xml:lang="tr-TR">“O zaman görüşürüz, tamam mı?” Peter bunu neden sorduğunu merak etti.</span></p>

      <p class="paragraf"><span class="metin-1" xml:lang="tr-TR">“Elbette Peter. Nereye gidebilirim ki?”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Peter gidince Amy çocuk yatakhanelerinin küçük bir versiyonu olan rahibe yatakhanesine gitti. Diğer bütün rahibeler uykudaydı; yaşlılardan birkaçı hafifçe horluyordu. Amy tuniğini çıkarıp yatağına uzandı.</span></p>

      <p class="paragraf"><span class="metin-1" xml:lang="tr-TR">Bir süre sonra irkilerek uyandı. Soğuk soğuk terlemişti, geceliği terden sırılsıklam olmuştu. Huzursuz edici rüyaların yol açtığı içsel karmaşayı hâlâ hissediyordu.</span></p>

      <p class="paragraf"><span class="metin-italik" xml:lang="tr-TR">Amy, ona yardım et.</span></p>

      <p class="paragraf"><span class="metin-1" xml:lang="tr-TR">Amy donakaldı.</span></p>

      <p class="paragraf"><span class="metin-italik" xml:lang="tr-TR">Seni bekliyor Amy. Gemide.</span></p>

      <p class="paragraf"><span class="metin-1" xml:lang="tr-TR">– Baba?</span></p>

      <p class="paragraf"><span class="metin-italik" xml:lang="tr-TR">Ona git ona git ona git ona git...</span></p>

      <p class="paragraf"><span class="metin-1" xml:lang="tr-TR">Amy ani bir kararla doğruldu. Zaman gelmişti.</span></p>

      <p class="paragraf"><span class="metin-1" xml:lang="tr-TR">Ama kısa süreliğine de olsa tadını çıkardığı yetimhane hayatının bu son günlerinde yerine getirmesi gereken son bir görev, yapması gereken son bir iş kalmıştı. Sessiz koridorlardan usulca geçerek eğlence odasına gitti. Fareci’yi bıraktığı yerde buldu; kedi kanepede dinleniyordu. Gözleri bitkindi; uzuvları gevşekti, başını kaldırmakta bile zorlanıyordu.</span></p>

      <p class="paragraf"><span class="metin-italik" xml:lang="tr-TR">Lütfen,</span> <span class="metin-1" xml:lang="tr-TR">diyordu gözleri.</span> <span class="metin-italik" xml:lang="tr-TR">Acı çekiyorum. Fazla uzadı.</span></p>

      <p class="paragraf"><span class="metin-1" xml:lang="tr-TR">Amy kediyi yavaşça göğsüne kaldırdı. Bir eliyle hayvanın sırtını okşarken, onu yıldızlı geceyi görebilsin diye pencereye doğru çevirdi.</span></p>

      <p class="paragraf"><span class="metin-1" xml:lang="tr-TR">“Güzel dünyayı görüyor musun Fareci?” diye mırıldandı kedinin kulağına. “Güzel yıldızları görüyor musun?”</span></p>

      <p class="paragraf"><span class="metin-italik" xml:lang="tr-TR">Çok... güzel.</span></p>

      <p class="paragraf"><span class="metin-1" xml:lang="tr-TR">Hayvanın boynu çıt diye kırılınca, Amy’nin kollarının arasındaki vücudu gevşedi. Amy birkaç dakika öylece durup, kedinin varlığının yavaşça kaybolmasını bekledi; onun postunu okşadı, başını ve yüzünü öptü.</span> <span class="metin-italik" xml:lang="tr-TR">Güle güle Fareci. Yolun açık olsun. Çocuklar seni seviyor; ileride tekrar onlarla birlikte olacaksın.</span> <span class="metin-1" xml:lang="tr-TR">Sonra kediyi bahçeye çıkarıp, kürek aramak için bahçe kulübesine gitti.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-33" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">31</span></p>

      <p class="cizgi30" xml:lang="en-GB"><img alt="19291.jpg" class="Basic-Graphics-Frame" src="../Images/19291.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">“Bak piyangodan ne çıktı?”</span></p>

      <p class="paragraf"><span class="metin-1" xml:lang="tr-TR">Eli yüzü makine yağı olmuş bir adamın yönlendirmesiyle kantine giren Peter, Michael’ın burada on civarında erkek ve kadından oluşan bir grupla birlikte oturduğunu, pis elleriyle tuttukları çatallarla fasulye yediklerini görmüştü.</span></p>

      <p class="paragraf"><span class="metin-1" xml:lang="tr-TR">“Vay anasını, Peter Jaxon bu.”</span></p>

      <p class="paragraf"><span class="metin-1" xml:lang="tr-TR">“Uçanlar adına, Michael. Dev gibi olmuşsun.”</span></p>

      <p class="paragraf"><span class="metin-1" xml:lang="tr-TR">Peter’ın arkadaşının göğsü iki misli büyümüş gibiydi, tulumunun kumaşını zorluyordu; kaslı kolları boğum boğumdu. Sarı pis sakalı yanaklarına kadar çıkıyordu.</span></p>

      <p class="paragraf"><span class="metin-1" xml:lang="tr-TR">“Açıkçası burada petrol pişirip ağırlık kaldırmaktan başka yapacak pek bir şey yok. Bir de kulağına küpe olsun; buralarda kimse uçanlar adına lafını kullanmıyor. ‘Onu siktir et, bunu siktir et’ deyip duruyorlar.” Masayı gösterdi. “Bu ekibim. Peter’a merhaba deyin arkadaşlar.”</span></p>

      <p class="paragraf"><span class="metin-1" xml:lang="tr-TR">Herkes kendini tanıttı. Peter isimleri ezberlemek için elinden geleni yapsa da, birkaç dakika içinde unutacağını biliyordu.</span></p>

      <p class="paragraf"><span class="metin-1" xml:lang="tr-TR">“Aç mısın?” diye sordu Michael. “Yemek fena değil, ağzından nefes alırsan eğer.”</span></p>

      <p class="paragraf"><span class="metin-1" xml:lang="tr-TR">“Önce İG şefine gitmem gerek.”</span></p>

      <p class="paragraf"><span class="metin-1" xml:lang="tr-TR">“O bekleyebilir. Saat on ikiyi geçti; Stark sarhoştur büyük ihtimalle. Zaten senin asıl görüşmen gereken kişi Karlovic, ama rezerve gitti. Sana tabak getireyim.”</span></p>

      <p class="paragraf"><span class="metin-1" xml:lang="tr-TR">Öğle yemeği yerken birbirlerine son haberleri verdiler, tepsilerini mutfağa geri götürdüler, sonra da dışarı çıktılar.</span></p>

      <p class="paragraf"><span class="metin-1" xml:lang="tr-TR">“Burası hep böyle kötü mü kokar?” diye sordu Peter.</span></p>

      <p class="paragraf"><span class="metin-1" xml:lang="tr-TR">“Ah, bugün yine iyi. Sen hele rüzgârın yön değiştirmesini bekle, o zaman ağlayacaksın. Kanaldaki bütün pisliklerin kokusunu getiriyor. Hadi gel, sana etrafı gezdireyim.”</span></p>

      <p class="paragraf"><span class="metin-1" xml:lang="tr-TR">Cüruf briketinden yapılma, paslı teneke çatılı kışlaya gittiler önce. Burada duvar diplerine dizilmiş, perdelerle ayrılmış ranzalar vardı. Odanın ortasındaki masada oturan iriyarı, uzun yüzlü adam bir deste iskambil kâğıdını karıştırıp duruyordu.</span></p>

      <p class="paragraf"><span class="metin-1" xml:lang="tr-TR">“Bu sağ kolum Juan Sweeting” dedi Michael. “Ona Seps diyoruz.”</span></p>

      <p class="paragraf"><span class="metin-1" xml:lang="tr-TR">El sıkışırlarken adam homurdanarak selam verdi.</span></p>

      <p class="paragraf"><span class="metin-1" xml:lang="tr-TR">“Sana neden Seps diyorlar?” diye sordu Peter. “Bu ismi ilk kez duyuyorum.”</span></p>

      <p class="paragraf"><span class="metin-1" xml:lang="tr-TR">Adam kollarını kıvırdı; bisepsleri iri greyfurtlar kadar şişti.</span></p>

      <p class="paragraf"><span class="metin-1" xml:lang="tr-TR">“Ah” dedi Peter. “Anlıyorum.”</span></p>

      <p class="paragraf"><span class="metin-1" xml:lang="tr-TR">“Merak etme” dedi Michael, “biraz hödüktür, kitap okurken de dudaklarını kımıldatır, ama onu beslemeyi unutmadığın sürece uslu durur.”</span></p>

      <p class="paragraf"><span class="metin-1" xml:lang="tr-TR">Ranzalardan birinden, üstünde sadece iç çamaşırları olan bir kadın çıkmıştı. Yumruğuna doğru esnedi. “Michael, biraz kestirmeye çalışıyordum yahu.” Kadının hevesle gülümseyerek Michael’a sarılması Peter’ı şaşırttı. “Ama niyetin şeyse...”</span></p>

      <p class="paragraf"><span class="metin-1" xml:lang="tr-TR">“Şu an sırası değil,</span> <span class="metin-italik" xml:lang="tr-TR">mi amiga</span><span class="metin-1" xml:lang="tr-TR">.” Michael kendini kibarca kurtardı. “Belki fark etmemişsindir ama misafirimiz var. Lore, Peter. Peter, Lore.”</span></p>

      <p class="paragraf"><span class="metin-1" xml:lang="tr-TR">Kadının vücudu sırım gibi ve güçlüydü; güneşten sararmış saçı kısa kesilmişti. Çekiciydi ama değişik, biraz erkeksi bir şekilde; bariz, hatta etçil bir şehvet yayıyordu.</span></p>

      <p class="paragraf"><span class="metin-1" xml:lang="tr-TR">“Sen o adam mısın?”</span></p>

      <p class="paragraf"><span class="metin-1" xml:lang="tr-TR">“Evet.”</span></p>

      <p class="paragraf"><span class="metin-1" xml:lang="tr-TR">Kadın bilmiş bilmiş güldü. “Eh, sana iyi şanslar arkadaşım.”</span></p>

      <p class="paragraf"><span class="metin-1" xml:lang="tr-TR">“Lore dördüncü kuşak petrolcüdür” dedi Michael. “Makineyağı içiyor resmen.”</span></p>

      <p class="paragraf"><span class="metin-1" xml:lang="tr-TR">“Bu da bir hayat tarzı” dedi Lore. Sonra Peter’a döndü: “Siz ikiniz epey eskilerden tanışıyorsunuz galiba. Söylesene. O zamanlar nasıldı?”</span></p>

      <p class="paragraf"><span class="metin-1" xml:lang="tr-TR">“Aramızdaki en akıllı adamdı kesinlikle. Herkes ona Devre derdi. Lakabıydı bu.”</span></p>

      <p class="paragraf"><span class="metin-1" xml:lang="tr-TR">“Salak bir lakaptı. Sağ ol be Peter.”</span></p>

      <p class="paragraf"><span class="metin-1" xml:lang="tr-TR">“Devre” diye tekrarladı Lore, bu sözcüğü tadarcasına. “Hoşuma gitti aslında.”</span></p>

      <p class="paragraf"><span class="metin-1" xml:lang="tr-TR">Masada oturan, şimdiye kadar tek kelime etmemiş olan Seps kadınsı bir sesle inledi. “</span><span class="metin-italik" xml:lang="tr-TR">Oh Devre, oh Devre, bana kadınlığımı hissettiriyorsun...</span><span class="metin-1" xml:lang="tr-TR">”</span></p>

      <p class="paragraf"><span class="metin-1" xml:lang="tr-TR">“İkiniz de kapatın çenenizi.” Michael yeni erkeksiliğiyle uyuşmayan bir şekilde kızarıyordu, gerçi Peter onun bir yandan da bu ilgiden hoşnut olduğunu görebiliyordu. “Kaç yaşındasın sen, on üç mü? Gel Peter” dedi, onu kapıya doğru götürerek, “bırakalım bu çocukları.”</span></p>

      <p class="paragraf"><span class="metin-1" xml:lang="tr-TR">Çıkarlarken Lore “Görüşürüz teğmen” diye seslendi neşeyle. “Onun</span> <span class="metin-italik" xml:lang="tr-TR">maceralarını</span> <span class="metin-1" xml:lang="tr-TR">duymak istiyorum.”</span></p>

      <p class="paragraf"><span class="metin-1" xml:lang="tr-TR">İkindi havası giderek ısınırken Michael, Peter’a etrafı gezdirdi; onu kulelerden birine götürüp rafine sürecini açıkladı.</span></p>

      <p class="paragraf"><span class="metin-1" xml:lang="tr-TR">“Epey tehlikeli bir işe benziyor” dedi Peter.</span></p>

      <p class="paragraf"><span class="metin-1" xml:lang="tr-TR">“Kazalar oluyor, evet.”</span></p>

      <p class="paragraf"><span class="metin-1" xml:lang="tr-TR">“Rezerv nerede?” Peter petrolün yerin epey altındaki bir depodan geldiğini biliyordu.</span></p>

      <p class="paragraf"><span class="metin-1" xml:lang="tr-TR">“Sekiz kilometre kadar kuzeyde. Aslında doğal bir tuz tümseği; eski Stratejik Petrol Rezervi’ndendi. Petrol su üstünde yüzer, o yüzden içeri deniz suyu pompaladık mı petrol yukarı çıkıyor.”</span></p>

      <p class="paragraf"><span class="metin-1" xml:lang="tr-TR">Peter arkadaşının biraz Texas ağzıyla konuştuğunu fark etti. Michael yayvan konuşuyordu.</span></p>

      <p class="paragraf"><span class="metin-1" xml:lang="tr-TR">“Aşağıda ne kadar petrol kaldı?”</span></p>

      <p class="paragraf"><span class="metin-1" xml:lang="tr-TR">“Eh, epey var aslında. Bize elli yıl daha yeteceğini tahmin ediyoruz.”</span></p>

      <p class="paragraf"><span class="metin-1" xml:lang="tr-TR">“Bitince ne olacak peki?”</span></p>

      <p class="paragraf"><span class="metin-1" xml:lang="tr-TR">“Başka yerlerde arayacağız. Houston gemi kanalına saçılmış bir sürü petrol varili var. Orası cidden zehirli bir bataklık ve uyuşuk kaynıyor, ama bizi bir süre idare edebilir. Sonraki en yakın rezerv Port Arthur’da. Tesislerimizi oraya aktarmak kolay olmaz, ama zamanımız olursa başarabiliriz.” Michael kaderci bir tavırla omuz silkti. “Zaten ben o zamana kadar ölmüş olurum herhalde.”</span></p>

      <p class="paragraf"><span class="metin-1" xml:lang="tr-TR">Michael, Peter’a bir sürprizi olduğunu, ona bir şey göstereceğini söyledi. Cephaneliğe gittiler; Michael oradan bir pompalı tüfek aldıktan sonra, müşterek araçlar arasından bir kamyonet seçti. Pompalı tüfeği kamyonetin içine, yere koyduktan sonra Peter’a içeri girmesini söyledi.</span></p>

      <p class="paragraf"><span class="metin-1" xml:lang="tr-TR">“Nereye gidiyoruz?”</span></p>

      <p class="paragraf"><span class="metin-1" xml:lang="tr-TR">“Görürsün.”</span></p>

      <p class="paragraf"><span class="metin-1" xml:lang="tr-TR">Bina kompleksinden çıkıp güneye, nehre paralel giden bozuk bir asfalt yola saptılar. Kamyonetin açık pencerelerinden esen tuzlu rüzgâr, sıcak havada serinlik veriyordu. Peter körfezi sadece birkaç kez görmüştü; o engin, kadim körfezi her görüşünde nefesi kesilmişti. En çok da uzun borular şeklinde, hızlanarak yaklaşan ve kıyıya vurunca kahverengi köpükler oluşturan dalgalar büyüleyiciydi. Peter gözlerini alamazdı; kumsalda saatlerce oturup sırf dalgaları seyredebileceğini biliyordu.</span></p>

      <p class="paragraf"><span class="metin-1" xml:lang="tr-TR">Kumsalın bazı kısımları temizlenmişken, bazı kısımlarında hâlâ müthiş felaketin izleri vardı: Yamulup tuhaf şekillere girmiş paslı metallerden oluşan dağlar; karaya vurup yan yatmış, gövdeleri ağarmış veya parçalanmış ya da sökülmüş, kaburga kemiklerini andıran irili ufaklı gemiler; kıyıya vurmuş türlü türlü çöplerden oluşan tepeler.</span></p>

      <p class="paragraf"><span class="metin-1" xml:lang="tr-TR">“Kıyıya hâlâ o kadar çok şey vuruyor ki şaşarsın” dedi Michael pencereden dışarıyı göstererek. “Çoğu Mississippi’den gelip sahil şeridini dolanıyor. Ağır şeylerin çoğu yok oldu, ama plastikler kalıcı gibi görünüyor.”</span></p>

      <p class="paragraf"><span class="metin-1" xml:lang="tr-TR">Michael yoldan çıkmıştı ve kamyoneti kıyıya yakın sürmekteydi. Peter pencereden dışarı baktı. “Daha büyük şeyler gördüğün oluyor mu?”</span></p>

      <p class="paragraf"><span class="metin-1" xml:lang="tr-TR">“Arada sırada. Geçen sene büyük konteynırlar taşıyan bir mavna kıyıya vurdu. Lanet olası şey yüz yıl başıboş gezinmiş. Çok heyecanlandık.”</span></p>

      <p class="paragraf"><span class="metin-1" xml:lang="tr-TR">“Konteynırlarda ne vardı?”</span></p>

      <p class="paragraf"><span class="metin-1" xml:lang="tr-TR">“İnsan iskeletleri.”</span></p>

      <p class="paragraf"><span class="metin-1" xml:lang="tr-TR">Karşılarına bir haliç çıkınca batıya sapıp dingin kıyıda ilerlediler. İleride, su kenarında küçük bir beton bina vardı. Michael kamyoneti durdurunca Peter binanın harabeye dönmüş olduğunu, ama penceresindeki tabelada hâlâ şu soluk yazının bulunduğunu gördü: “Art’ın Yengeç Lokantası.”</span></p>

      <p class="paragraf"><span class="metin-1" xml:lang="tr-TR">“Tamam, artık dayanamayacağım” dedi Peter. “Sürpriz ne?”</span></p>

      <p class="paragraf"><span class="metin-1" xml:lang="tr-TR">Arkadaşı muzipçe güldü. Peter’ın belindeki Browning’i göstererek “Tabancayı burada bırak” dedi. “İhtiyacın olmayacak.”</span></p>

      <p class="paragraf"><span class="metin-1" xml:lang="tr-TR">Arkadaşının niyetini merak eden Peter tabancayı torpido gözüne koydu ve Michael’ın peşinden binanın arkasına gitti. Yaklaşık on metrelik, küçük bir beton iskele suyun üstünde uzanıyordu.</span></p>

      <p class="paragraf"><span class="metin-1" xml:lang="tr-TR">“Bu ne?”</span></p>

      <p class="paragraf"><span class="metin-1" xml:lang="tr-TR">“Tekne tabii ki.”</span></p>

      <p class="paragraf"><span class="metin-1" xml:lang="tr-TR">İskelenin ucuna bağlanmış küçük bir yelkenli tekne, dalgalarla birlikte hafifçe yükselip alçalıyordu.</span></p>

      <p class="paragraf"><span class="metin-1" xml:lang="tr-TR">“Nereden buldun bunu?”</span></p>

      <p class="paragraf"><span class="metin-1" xml:lang="tr-TR">Michael gururla gülümsedi. “Aslında bir sürü yerden. Gövdeyi karanın on beş kilometre kadar içlerindeki bir garajda bulduk. Gerisini de sağdan soldan topladık veya kendimiz yaptık.”</span></p>

      <p class="paragraf"><span class="metin-1" xml:lang="tr-TR">“Kimle?”</span></p>

      <p class="paragraf"><span class="metin-1" xml:lang="tr-TR">“Lore’la ben.” Birden yüzü kızaran Michael genzini temizledi. “Şey çok bariz sanırım...”</span></p>

      <p class="paragraf"><span class="metin-1" xml:lang="tr-TR">“Bana açıklama yapmak zorunda değilsin Michael.”</span></p>

      <p class="paragraf"><span class="metin-1" xml:lang="tr-TR">“Göründüğü gibi değil diyorum sadece. Eh, belki de göründüğü gibidir. Ama birlikteyiz diyemem. Lore sadece... şey, öyle biri işte.”</span></p>

      <p class="paragraf"><span class="metin-1" xml:lang="tr-TR">Peter arkadaşının utanmasından tuhaf bir haz aldığını fark etti. “Sevimli bir kadına benziyor.</span> <span class="metin-italik" xml:lang="tr-TR">Senden</span> <span class="metin-1" xml:lang="tr-TR">hoşlandığı da belli.”</span></p>

      <p class="paragraf"><span class="metin-1" xml:lang="tr-TR">“Eee, şey.” Michael omuz silkti. “‘Sevimli’ kelimesi uygun olur mu bilmem, anlarsın ya. Açıkçası ona ayak uydurmakta zorlanıyorum.”</span></p>

      <p class="paragraf"><span class="metin-1" xml:lang="tr-TR">Michael tekneye binerken, Peter teknenin epey derme çatma göründüğünü fark etti birden.</span></p>

      <p class="paragraf"><span class="metin-1" xml:lang="tr-TR">“Ne oldu?” diye sordu Michael.</span></p>

      <p class="paragraf"><span class="metin-1" xml:lang="tr-TR">“Cidden bununla mı gezeceğiz?”</span></p>

      <p class="paragraf"><span class="metin-1" xml:lang="tr-TR">Michael halatları hızlı hızlı toplayıp teknenin dibine koymaya başlamıştı bile. “Seni neden buraya getirdim sanıyorsun? Sızlanmayı kes de bin hadi.”</span></p>

      <p class="paragraf"><span class="metin-1" xml:lang="tr-TR">Peter tekneye ihtiyatla bindi. Hareket ettikçe, bastığı zemin tuhaf bir şekilde sallanıyordu. Küpeşteye tutunan Peter, teknenin sallantısını irade gücüyle durdurmaya çalıştı. “Bunu kullanmayı cidden biliyorsun yani.”</span></p>

      <p class="paragraf"><span class="metin-1" xml:lang="tr-TR">Michael temel işleri çabucak halletti: yelken, dümen, yeke ve uskuta halatıyla ilgilendi. Yelkeni açtı, arkadaki yekeye koştu, yelkenin havayla dolmasını bir şekilde sağladı ve birden yola çıktılar, şaşırtıcı bir hızla iskeleden uzaklaştılar.</span></p>

      <p class="paragraf"><span class="metin-1" xml:lang="tr-TR">“Eee, ne düşünüyorsun?”</span></p>

      <p class="paragraf"><span class="metin-1" xml:lang="tr-TR">Peter giderek uzaklaşan kıyı şeridine kaygıyla baktı. “Alışıyorum.”</span></p>

      <p class="paragraf"><span class="metin-1" xml:lang="tr-TR">“Bak ne diyeceğim” dedi Michael. “Hayatında ilk kez, virallerin seni öldüremeyeceği bir yerdesin.”</span></p>

      <p class="paragraf"><span class="metin-1" xml:lang="tr-TR">“Böyle düşünmemiştim.”</span></p>

      <p class="paragraf"><span class="metin-1" xml:lang="tr-TR">“İki saat boyunca işsizsin dostum.”</span></p>

      <p class="paragraf"><span class="metin-1" xml:lang="tr-TR">Körfezde ilerlediler. Su derinleştikçe rengi değişiyordu, yosun yeşilinden koyu mavimsi siyaha dönüşüyordu; gün ışığı küçük dalgaları ışıldatıyordu. Yelken iyice şişince teknenin sarsıntısı azalmıştı ve Peter rahatlamaya başlamıştı, ama tamamen değil. Michael ne yaptığını bilir gibiydi, ama okyanus da okyanustu sonuçta.</span></p>

      <p class="paragraf"><span class="metin-1" xml:lang="tr-TR">“Bununla en fazla ne kadar açıldın?”</span></p>

      <p class="paragraf"><span class="metin-1" xml:lang="tr-TR">Michael ileriye, güneşe doğru kısık gözlerle baktı. “Emin değilim. En az sekiz kilometre.”</span></p>

      <p class="paragraf"><span class="metin-1" xml:lang="tr-TR">“Peki ya bariyer?”</span></p>

      <p class="paragraf"><span class="metin-1" xml:lang="tr-TR">Salgın başladığında dünya ülkelerinin bir araya gelip Kuzey Amerika kıtasını karantinaya aldıkları, kıyı şeritleri boyunca mayın dizdikleri ve kıyıdan ayrılmaya çalışan bütün deniz araçlarını bombaladıkları inancı yaygındı.</span></p>

      <p class="paragraf"><span class="metin-1" xml:lang="tr-TR">“Varsa bile henüz bulamadım.” Michael omuz silkti. “Açıkçası öyle bir şey yok gibi geliyor bana.”</span></p>

      <p class="paragraf"><span class="metin-1" xml:lang="tr-TR">Peter arkadaşını ihtiyatla süzdü. “Aramıyorsun aslında, değil mi?”</span></p>

      <p class="paragraf"><span class="metin-1" xml:lang="tr-TR">Michael yanıt vermese de, Peter’ın haklı olduğu yüz ifadesinden anlaşılıyordu.</span></p>

      <p class="paragraf"><span class="metin-1" xml:lang="tr-TR">“Delilik bu.”</span></p>

      <p class="paragraf"><span class="metin-1" xml:lang="tr-TR">“Senin yaptığın da delilik. Hem bariyer varsa bile, kaç mayın kalmış olabilir ki? Okyanusta yüz yıl kalan her şey aşınır. Hem enkaz kalıntıları hepsini çoktan patlatmıştır.”</span></p>

      <p class="paragraf"><span class="metin-1" xml:lang="tr-TR">“Yine de ihtiyatsızlık ediyorsun. Havaya uçabilirsin.”</span></p>

      <p class="paragraf"><span class="metin-1" xml:lang="tr-TR">“Olabilir. Belki de yarın o petrol kulelerinden birindeyken havaya uçarım. Buralarda personel güvenliği standartları epey düşük.” Michael omuz silkti. “Ama bunun konuyla alakası yok. Ben bariyer diye bir şey olduğunu sanmıyorum. Bütün kıyı şeridine nasıl bariyer çeksinler? Meksika’yla Kanada’yı da sayarsan, aşağı yukarı dört yüz bin kilometre eder. Mümkün değil.”</span></p>

      <p class="paragraf"><span class="metin-1" xml:lang="tr-TR">“Ya yanılıyorsan?”</span></p>

      <p class="paragraf"><span class="metin-1" xml:lang="tr-TR">“Dediğin gibi, günün birinde havaya uçabilirim o zaman.”</span></p>

      <p class="paragraf"><span class="metin-1" xml:lang="tr-TR">Peter üstelemedi. Çok şey değişmiş olsa da Michael hâlâ Michael’dı, son derece meraklı bir adamdı. Haliçten okyanusa çıkıyorlardı şimdi; sertleşen rüzgâr, mücevher gibi ışıldayan dalgaların pruvayı aşmasına yol açıyordu. Peter’ın midesi bulandı. Sırf tekne sallantısı yüzünden değil. Her yerde o kadar çok su vardı ki.</span></p>

      <p class="paragraf"><span class="metin-1" xml:lang="tr-TR">“Bu seferlik çok açılmasan?”</span></p>

      <p class="paragraf"><span class="metin-1" xml:lang="tr-TR">Michael yelkeni ayarlayıp yekeyi sımsıkı tuttu. “Bak, okyanus bambaşka Peter. Anlatamayacağım kadar. Kötü olan ne varsa geride kalıyor sanki. Cidden kendin görmelisin.”</span></p>

      <p class="paragraf"><span class="metin-1" xml:lang="tr-TR">“Artık dönmem gerek. Başka zaman açılırız.”</span></p>

      <p class="paragraf"><span class="metin-1" xml:lang="tr-TR">Michael ona bakıp güldü. “Tabii” dedi. “Başka zaman.”</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-34" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">32</span></p>

      <p class="paragraf"></p>

      <p class="cizgi30" xml:lang="en-GB"><img alt="19293.jpg" class="Basic-Graphics-Frame" src="../Images/19293.jpg" width="42%" /></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Alicia uçsuz bucaksız kırlarda kuzey yönünde ilerledi. Texas Panhandle bölgesi büyük ve sakin bir deniz gibi, göz alabildiğine uzanıyordu. Bozkır otlarının uçları rüzgârda titreşiyordu, tepedeki engin sonbahar göğü maviydi, çember şeklindeki ufukta yalnızca dere kenarlarındaki tek tük kavaklarla pikan ağaçları ve Alicia geçerken yapraklarını teslimiyetle eğen, uzun dallı söğütler görülüyordu. Gündüzler sıcak geçse de, geceleri hava soğuyordu ve otlara çiy düşüyordu. Güzergâhındaki depolardan benzin alan Alicia yolculuğunu dört günde tamamlayacaktı.</span></p>

      <p class="paragraf"><span class="metin-1" xml:lang="tr-TR">Kearney garnizonuna 6 Kasım sabahında vardı. İkmal konvoyu geri gelmeyince kaygılanan Genelkurmay’ın korktuğu şey olmuştu: Alicia’yı karşılamaya gelen tek bir kişi bile yoktu. Garnizon açık hava mezarlığına dönmüştü. Sessizlikte, rüzgâr eserken, can çekişen askerlerin çığlıklarının yankıları duyuluyordu sanki. Alicia iki gün uğraşıp yoldaşlarının parçalanmış cesetlerini bir kamyona yükledi ve onları seçtiği yere, Platte’nin kıyısındaki bir açıklığa götürdü. Orada onları birlikte olabilsinler diye uzun bir sıra halinde yan yana dizdi ve üzerlerine benzin döküp yaktı.</span></p>

      <p class="paragraf"><span class="metin-1" xml:lang="tr-TR">Ertesi sabah atı gördü.</span></p>

      <p class="paragraf"><span class="metin-1" xml:lang="tr-TR">Hayvan barikatların hemen ardında duruyordu. Demirkırı bir aygırdı, tören alanının yanındaki gür otları yemek için uzun ve erkeksi boynunu eğmişti... Nasıl olup da burada olduğunu açıklamak zordu, hortum geçtikten sonra ayakta kalan tek ev gibiydi. Boyu en az on sekiz karıştı. Alicia ellerini kaldırarak ona ihtiyatla yaklaştı. Hayvan kaçmaya hazır gibiydi; burun kanatları kabarıyordu, kulakları geriye yatmıştı, iri gözü Alicia’ya doğru dönüyordu.</span> <span class="metin-italik" xml:lang="tr-TR">Bu tuhaf varlık ne,</span> <span class="metin-1" xml:lang="tr-TR">diyordu,</span> <span class="metin-italik" xml:lang="tr-TR">niyeti ne?</span> <span class="metin-1" xml:lang="tr-TR">Alicia bir adım daha attı; hayvan hâlâ yerinden kımıldamamıştı. Alicia onun kanında akan vahşiliği, her an patlamaya hazır olan hayvansı gücünü hissetti.</span></p>

      <p class="paragraf"><span class="metin-1" xml:lang="tr-TR">“Aferin oğlum” diye mırıldandı. “Gördün mü? O kadar da kötü değilim. Hadi arkadaş olalım, ne dersin?”</span></p>

      <p class="paragraf"><span class="metin-1" xml:lang="tr-TR">Aralarında bir kol mesafesi kalınca, Alicia açık avcunu atın burnunun altına uzattı. Hayvan dudaklarını geriye çekip, duvara benzeyen sarı dişlerini sergiledi. Alicia’ya bakan gözü büyük bir siyah bilye gibiydi. Bir an kararsız kalan atın vücudu gergin ve tetikteydi; sonra başını eğdi ve Alicia’nın açık elini nefesinin sıcak nemiyle doldurdu.</span></p>

      <p class="paragraf"><span class="metin-1" xml:lang="tr-TR">“Eh, atımı buldum galiba.” Hayvan şimdi başını indirip kaldırarak burnunu Alicia’nın eline sürtüyordu. Ağız kenarları köpüklüydü. Alicia onun boynunu, parlak ve terli tüylerini okşadı. Hayvanın vücudu heykel gibiydi, sert ve saftı, ama asıl gücü gözlerinden yayılıyordu. “Sana isim gerek” dedi Alicia. “Ne desem?”</span></p>

      <p class="paragraf"><span class="metin-1" xml:lang="tr-TR">Ata Asker adını verdi. Hayvanın sırtına çıktığı anda birbirleri için vazgeçilmez oldular. Uzun bir ayrılıktan sonra buluşmuş iki eski dosttular sanki; kendileriyle ilgili en önemli gerçekleri birbirine anlatabilen, ama istemezlerse hiçbir şey anlatmayan, ömür boyu birlikte olmuş iki arkadaştılar.</span></p>

      <p class="paragraf"><span class="metin-1" xml:lang="tr-TR">Alicia boş garnizonda üç gün daha kalıp sayım yaptı ve çıkacağı yolculuğu planladı. Bıçaklarını iyice bileyip sipsivri yaptı. Kendisine verilen emir belgesi kesesindeydi. Seferberlik Ordusu Yüzbaşısı Alicia Donadio’ya. İmza: Victoria Sanchez, Başkan, Texas Cumhuriyeti.</span></p>

      <p class="paragraf"><span class="metin-1" xml:lang="tr-TR">12 Kasım sabahı doğuya doğru yola çıktılar.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Missouri Nehri’nde, Omaha’nın seksen kilometre kuzeyinde, Decatur kasabasında hâlâ yıkılmamış bir köprü vardı. Oraya altıncı günde vardılar. Kış gelmişti, sabahları don oluyordu. Ağaçlar utanmayı kesmişlerdi, çıplak uzuvlarını sergiliyorlardı. Yaklaşırlarken Alicia, Asker’in tereddüt ettiğini adımlarından anladı:</span> <span class="metin-italik" xml:lang="tr-TR">Nehri mi geçeceğiz cidden?</span> <span class="metin-1" xml:lang="tr-TR">Kayalıklara vardılar; aşağıda geniş nehir köpürerek akıyordu. Üstünde taş gibi kara girdaplar dönüyordu. Birkaç yüz metre kuzeydeki büyük beton köprü, dev bacaklarını açıp nehrin üstüne oturmuş gibiydi.</span> <span class="metin-italik" xml:lang="tr-TR">Evet,</span> <span class="metin-1" xml:lang="tr-TR">dedi Alicia.</span> <span class="metin-italik" xml:lang="tr-TR">Cidden.</span></p>

      <p class="paragraf"><span class="metin-1" xml:lang="tr-TR">Bunun fazla acele verilmiş bir karar gibi geldiği anlar oldu. Beton köprü yer yer çökmüştü ve o kısımlardan bakınca, aşağıda köpürerek akan nehir görülüyordu. Alicia inip Asker’in dizginlerini tuttu. Her an çöküverecekmiş gibi görünen köprüyü yavaş yavaş geçtiler. Asker</span> <span class="metin-italik" xml:lang="tr-TR">Bu salak fikir kimindi?</span> <span class="metin-1" xml:lang="tr-TR">diye soruyordu sanki.</span> <span class="metin-italik" xml:lang="tr-TR">Ah, senindi.</span></p>

      <p class="paragraf"><span class="metin-1" xml:lang="tr-TR">Diğer tarafa geçince durdular. Akşam oluyordu; güneş kayalıkların ardında batmaya başlamıştı. Alicia’nın uyku düzeni bozulmuştu: yaya olsa, her zamanki gibi gündüzleri uyuyup gece yolculuk yapabilirdi. Ama atla seyahat ederken bunu yapamazdı. Nehir kıyısında yaktığı ateşin üstüne nehirden su doldurduğu tenceresini koydu ve kaynamaya bıraktı. Eyer çantasında kalmış son yiyecekleri çıkardı: bir avuç kuru fasulye, bir kutu salça ve takoz şeklindeki, kaya gibi sert peksimet. İçinden avlanmak geliyordu, ama Asker’i yalnız bırakmak istemiyordu. Mütevazı akşam yemeğini yedi, tenceresini nehirde yıkadı ve gökyüzünü seyretmek için kamp yatağına uzandı. Yeterince bakarsa, eninde sonunda bir kuyrukluyıldız gördüğünü keşfetmişti. Düşüncelerine karşılık verilircesine, parlak bir çizgi geçti gökyüzünden; hemen ardından da iki tane daha. Michael yıllar önce bir keresinde Alicia’ya, bunlardan bazılarının Önceki Zaman’dan kalma, insan yapımı, uydu adı verilen araçlar olduklarını söylemişti. Michael onların işlevini açıklamaya çalışmıştı –havayla ilgili bir şeydi–, ama Alicia onun söylediklerini ya unutmuştu ya da Michael’ın ukalalık taslamasının bir başka örneği olarak görüp önemsememişti. Alicia’nın zihninde onlara ilişkin soyut bir fikir kalmıştı sadece: ışıkla gücün kaynaşımı olan, amacı bilinmeyen, dünyanın etrafında sapanla fırlatılmışçasına dönüp duran, istençle yerçekiminin karşılıklı dengeleyici etkisiyle yörüngelerine sabitlenen ve sonunda pes edip yeryüzüne yanarak, ihtişamla düşen, anlaşılmaz nesnelerdi. Başka yıldızlar da kaydı. Alicia baktıkça daha fazlasını görüyordu. On, on beş, yirmi. Saymayı sürdürürken uyuyakaldı.</span></p>

      <p class="paragraf"><span class="metin-1" xml:lang="tr-TR">Yeni başlayan gün güzel ve açıktı. Alicia gözlüğünü takıp gerindi; gece dinlenmenin verdiği hoş enerji, uzuvlarının içinden akıyordu. Nehrin sesi sabahleyin yükselmişti sanki. Alicia kahvaltıda yemek için biraz peksimet ayırmıştı. Yarısını kendi yiyip, yarısını da Asker’e yedirdikten sonra yola koyuldu.</span></p>

      <p class="paragraf"><span class="metin-1" xml:lang="tr-TR">Artık Iowa’daydılar; yolun yarısı geride kalmıştı. Manzara değişmişti; yığılıvermiş insanları andıran, inişli çıkışlı, bereketli tepelerin arasındaki düz vadilerin siyah toprağı zengindi. Batıdan gelen alçak bulutlar güneşi örtmüştü. Alicia ikindi sonunda, tepe hattında bir şeyin hareket ettiğini gördü. Rüzgârda hayvanların kokusu vardı; bu kokuyu Asker de alıyordu. Hiç kımıldamadan duran Alicia kokunun kaynağının ortaya çıkmasını bekledi.</span></p>

      <p class="paragraf"><span class="metin-1" xml:lang="tr-TR">İşte. Bir tepenin üstünde bir geyik sürüsünün silueti belirdi; toplam yirmi geyik vardı ve içlerinden bir tanesi, iri bir erkek geyikti. Hayvanın devasa boynuzları, kış gelirken yapraklarını dökmüş bir ağacı andırıyordu. Alicia’nın rüzgârı karşısına alarak yaklaşması gerekecekti; onu henüz fark etmemiş olmaları mucizeydi. Tüfeğini kılıfına sokup Tatar yayıyla oklarını aldı ve attan indi. Asker onu ihtiyatla süzdü.</span></p>

      <p class="paragraf"><span class="metin-1" xml:lang="tr-TR">“Öyle bakma bana. Bu kızın karnını doyurması gerek.” Atı rahatlatmak için boynuna pat pat vurdu. “Kaçıp gitmek yok, tamam mı?”</span></p>

      <p class="paragraf"><span class="metin-1" xml:lang="tr-TR">Kayalığın etrafından dolanıp güneye gitti. Geyikler hâlâ onun varlığından habersiz gibiydiler. Emekleyerek, azar azar yukarı çıktı. Hızlıydı, ama geyikler daha hızlıydılar; en fazla bir iki ok atmaya fırsat bulacaktı. Uzun dakikalar boyunca sabırla tırmandıktan sonra tepeye çıktı. Geyikler bayıra V şeklinde yayılmışlardı. Erkek geyik on iki metre ötede duruyordu. Hâlâ yerde yatan Alicia Tatar yayına ok taktı.</span></p>

      <p class="paragraf"><span class="metin-1" xml:lang="tr-TR">Sebep bir esintiydi belki. Veya hayvanlardan birinin duyularının bir anlığına keskinleşmesiydi. Geyikler koşmaya başladılar. Alicia ayağa kalktığında, bayırı sıçraya sıçraya inerek uzaklaşıyorlardı.</span></p>

      <p class="paragraf"><span class="metin-1" xml:lang="tr-TR">“Lanet olsun.”</span></p>

      <p class="paragraf"><span class="metin-1" xml:lang="tr-TR">Tatar yayını yere atıp bir bıçak çekti ve geyiklerin peşinden koştu. Artık tamamen işine odaklanmıştı; pes etmeyecekti. On beş metre ileride, toprak birkaç metre alçalıyordu: Alicia’nın zihnindeki hatlar mutlak bir isabetle kesişti. Bıçağını kaldırıp, aşağıdan koşarak geçen erkek geyiğin üstüne atladı.</span></p>

      <p class="paragraf"><span class="metin-1" xml:lang="tr-TR">Hayvanın üstüne şahin gibi atlarken, kolunu kaldırıp geniş bir kavis çizdirdiği bıçağını geyiğin boynunun dibine sapladı. Kan fışkırdı ve hayvanın ön bacaklarının dizlerinin bağı çözüldü. Alicia olacakları çok geç anladı. Hayvanın boynuna tutunurken, yerçekiminin etkisiyle ileriye fırladı ve ne olduğunu anlamadan bayırdan aşağı yuvarlanmaya başladı.</span></p>

      <p class="paragraf"><span class="metin-1" xml:lang="tr-TR">Bayırın dibinde durdu. Gözlüğü düşmüştü. Hemen yüzükoyun yatıp, yüzünü kollarına gömdü. Lanet olsun! Karanlık çökene kadar böyle tamamen âcizce yatmak zorunda mı kalacaktı? Bir koluyla etrafı yokladı. Gözlüğünü bulamadı.</span></p>

      <p class="paragraf"><span class="metin-1" xml:lang="tr-TR">Gözlerini açıp bakmaktan başka çaresi yoktu. Yüzünü dirseğinin iç kısmından ayırmadan dizlerinin üstünde doğruldu. Kalbi göğüs kafesinde küt küt atıyordu.</span> <span class="metin-italik" xml:lang="tr-TR">Eh,</span> <span class="metin-1" xml:lang="tr-TR">diye düşündü,</span> <span class="metin-italik" xml:lang="tr-TR">hadi bakalım.</span></p>

      <p class="paragraf"><span class="metin-1" xml:lang="tr-TR">Başta sadece beyazlık algıladı... Bu beyazlık öyle körelticiydi ki, Alicia sanki güneşin merkezine bakıyordu. Kafasına iğne batırılmışçasına şok yaşadı. Ama sonra bir şeyler beklenmedik bir çabuklukla değişmeye başladı. Alicia’nın görüşü düzeliyordu. Sisin içinde renkler ve şekiller beliriyordu. Alicia gözlerini çok az aralamıştı; biraz daha araladı. Parlaklık giderek azaldıkça, etrafını daha iyi gördü.</span></p>

      <p class="paragraf"><span class="metin-1" xml:lang="tr-TR">Seferberlik Ordusu yüzbaşısı Alicia Donadio beş yıl boyunca gölgelerde yaşadıktan sonra gündüz dünyasını gördü.</span></p>

      <p class="paragraf"><span class="metin-1" xml:lang="tr-TR">Nerede olduğunu ancak o zaman anladı.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Oraya Kemik Tarlası adını verdi. Oysa orası tarla sayılmazdı, içindeki şeyler de tam olarak kemik değildi. Bir viral topluluğunun ufka dek uzanan, güneşten kavrulmuş, gevrek kalıntılarıydı daha çok. Alicia kaç viralin kalıntılarını görüyordu? Yüz bin? Bir milyon? Daha mı fazla? İlerleyip aralarından geçti. Attığı her adımda bir kül bulutu yükseliyordu. Burun deliklerini ve genzini macun gibi kaplayan külün tadını alıyordu. Gözleri yaşardı. Üzüntüden mi? Sevinçten mi? Yoksa sırf bu anlaşılmaz olaya şaşırdığı için mi? Virallerin öyle olmaları onların suçu değildi. Asla onların suçu olmamıştı. Alicia bir dizinin üstüne çöktü ve palaskasından çektiği bıçağı başına ve kalbine dokundurdu. Gözlerini kapatıp başını eğerek içinden dua etti.</span> <span class="metin-italik" xml:lang="tr-TR">Sizi evinize gönderiyorum kardeşlerim, varlıklarınızda hapsolmaktan kurtarıyorum. Bu hayatın ötesinde yatan gerçeği öğrenmek için dünyadan ayrıldınız. Gücünüz bana geçsin ki, ileriki günlerle yüzleşebileyim. Yolunuz açık olsun.</span></p>

      <p class="paragraf"><span class="metin-1" xml:lang="tr-TR">Asker, Alicia’nın onu bıraktığı yerdeydi. Alicia’nın yaklaştığını görünce gözleri sinirle parladı.</span> <span class="metin-italik" xml:lang="tr-TR">Anlaştık sanıyordum,</span> <span class="metin-1" xml:lang="tr-TR">diyordu gözleri.</span> <span class="metin-italik" xml:lang="tr-TR">Nerede kaldın?</span> <span class="metin-1" xml:lang="tr-TR">Ama Alicia iyice yaklaşınca, hayvanın bakışlarında derin bir anlayış belirdi. Alicia onun yelesini okşadı ve uzun, bilge yüzünü öptü. Hayvanın kaslı dili, Alicia’nın çıplak gözlerindeki yaşları yaladı.</span> <span class="metin-italik" xml:lang="tr-TR">Aferin oğluma benim,</span> <span class="metin-1" xml:lang="tr-TR">diye düşündü Alicia.</span> <span class="metin-italik" xml:lang="tr-TR">Aferin, aferin oğluma.</span></p>

      <p class="paragraf"><span class="metin-1" xml:lang="tr-TR">Yola devam etmek istiyordu, ama ödülü bekletmeye gelmezdi. Ağaçların arasına tentesini gerdi, yere oturdu ve çantasını açtı. Çantanın içinde, erkek geyiğin mumlu bezle sarmalanmış kanlı, titrek ciğeri vardı. Ciğeri burnuna götüren Alicia, onun toprak ve kan kokusuyla karışık nefis kokusunu içine çekti. Bu gece yemek için ateş yakmayacaktı; ciğer bu haliyle mükemmeldi.</span></p>

      <p class="paragraf"><span class="metin-1" xml:lang="tr-TR">Bir şeyler değişiyordu; dünya değişiyordu. Alicia bunu iliklerinde hissediyordu. Büyük –sismik, dönemsel– bir değişimdi bu; dünyanın ekseni kayıyordu sanki. Ama bu mesele konusunda kaygılanmak için bol bol zamanı olacaktı ileride.</span></p>

      <p class="paragraf"><span class="metin-1" xml:lang="tr-TR">Şimdi, bu gece, Alicia karnını doyuracaktı.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-35" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">33</span></p>

      <p class="cizgi30" xml:lang="en-GB"><img alt="19296.jpg" class="Basic-Graphics-Frame" src="../Images/19296.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Peter sonraki üç gün boyunca Michael’ı çok az gördü. Gitme vakti yaklaşıyordu; bütün pişirme ekipleri çift vardiya çalışıyordu artık. Kumar masasında kaybedecek parası kalmayan Peter zamanını uyuyarak, bina kompleksinde huzursuzca gezinerek ve kantinde takılarak geçiriyordu. Karlovic’i sevmişti, ama Stark ayrı meseleydi. Peter’ın gelmesi, adamı tam da Greer’ın öngördüğü gibi sinirlendirmişti. Adam Peter’la pek konuşmuyordu.</span> <span class="metin-italik" xml:lang="tr-TR">Kızarsa kızsın,</span> <span class="metin-1" xml:lang="tr-TR">diye düşündü Peter.</span> <span class="metin-italik" xml:lang="tr-TR">Bu görevi ben istemedim ki.</span></p>

      <p class="paragraf"><span class="metin-1" xml:lang="tr-TR">Peter en ilginç zamanlarını Lore’un yanındayken geçiriyordu. Kadın Koloni ve özellikle de Michael’la ilgili bilgi almak konusunda, her konuda olduğu gibi iştahlıydı. Vardiya aralarında kantinde Peter’ı buluyor ve onu başkaları kulak misafiri olmadan konuşabilecekleri boş bir masaya götürüyordu. Michael ne derse desin, seksten bahsedip duran bu kadının ona gerçekten bağlı olduğu belliydi. Ayrıntılı sorular soruyordu, sanki Michael çözemediği bir bulmacaymış gibi. Michael o eski günlerde nasıldı? Tamam, zekiydi –onu tanıyan herkes bunun farkındaydı zaten–, ama başka hangi özellikleri vardı? Peter, Sara hakkında ne söyleyebilirdi? Ebeveynlerinin hayat hikâyesi nasıldı peki? Kadın California’dan yaptıkları yolculuk hakkında herkesin bildiklerini biliyordu sadece: Koloni’nin güç kaynağı teklemeye başlayınca, başka insanlar bulmak amacıyla doğuya gitmiş ve tamamen şans eseri Colorado garnizonuna rastgelmişlerdi. Amy hakkında ve Telluride dağında olanlar hakkında hiçbir şey bilmiyordu; Peter da bu konuda bir şey söylemedi.</span></p>

      <p class="paragraf"><span class="metin-1" xml:lang="tr-TR">Sohbetlerinde ortaya çıkan en ilginç şey, Lore’un Alicia’ya duyduğu ilgiydi. Michael ona Alicia’dan epey bahsetmişti besbelli. Peter, Lore’un sorularının altında rekabet hissinin, hatta kıskançlığın yattığını algılıyordu ve kadının birçok şeyi aslında sırf lafı bu konuya getirebilmek için söylediğinden şüpheleniyordu. Peter, Lore’a kaygılanmasına gerek olmadığını söyleyecek kadar ileri gitti.</span> <span class="metin-italik" xml:lang="tr-TR">Michael’la Alicia petrolle su gibidir,</span> <span class="metin-1" xml:lang="tr-TR">dedi.</span> <span class="metin-italik" xml:lang="tr-TR">Hayatında birbirinden o kadar farklı iki insan görmemişsindir.</span> <span class="metin-1" xml:lang="tr-TR">Lore özgüvenle gülerek karşılık verdi.</span> <span class="metin-italik" xml:lang="tr-TR">Kaygılandığımı nereden çıkardın? Seferberlik Ordusu’ndaki deli karının tekinden mi çekineceğim? İnan bana,</span> <span class="metin-1" xml:lang="tr-TR">dedi, bu fikri saçma bulduğunu belirtmek için elini sallayarak,</span> <span class="metin-italik" xml:lang="tr-TR">aklımdaki son şey bu.</span></p>

      <p class="paragraf"><span class="metin-1" xml:lang="tr-TR">Peter son gününü Karlovic ve Stark’la, yolculuğun ayrıntılarını konuşarak geçirdi. Sur kapısında yarısı dizel yakıtla, yarısıysa yüksek oktanlı benzinle dolu on petrol tankeri bekliyordu. Sabahtan önce bunlara iki tane daha eklenecekti. Konvoya elli kalibrelik makineli tüfek monte edilmiş Humveelerle 4x4’lerden oluşan altı güvenlik aracı eşlik edecekti. Yol sekiz yüz kilometreydi. Freeport’tan ayrılıp 36. Yol üstünden kuzeye gidecek, Sealy’de batıya sapıp 10. Otoban’da dosdoğru ilerleyerek San Antonio civarına varacak ve taşra otobanlarından geçerek şehrin etrafından dolanacak, sonra da E-10’a geri dönüp son seksen kilometreyi kat edeceklerdi. Yol üstünde düzenli aralıklarla sığınaklar bulunsa da, mola vermeden ilerleyeceklerdi. Saatte ortalama otuz beş kilometreyle giderek, Kerrville’e gece yarısını biraz geçe varacaklardı.</span></p>

      <p class="paragraf"><span class="metin-1" xml:lang="tr-TR">Güzergâh üstündeki dar geçitlerden beşi Peter’ın dikkatini çekti: Sealy’nin batısındaki, San Bernard Nehri’ndeki köprü; Columbus’taki, Colorado’ya geçecekleri yerdeki köprü; Luling’teki San Marcos köprüsü; ayrıca Guadalupe Nehri’nde bulunan, biri Seguin’in hemen batısındaki, diğeriyse Comfort kasabasındaki iki köprü. İlk üç köprü çok kaygılandırıcı değildi –ne de olsa konvoy onları gündüz vakti geçecekti–, ama Seguin’e gün batımından sonra varacaklardı. Virallerin nehir kıyısında avlandıklarının görüldüğü olmuştu ve rölantideki dizel motorlarının seslerine geldikleri biliniyordu. Üstüne üstlük, San Marcos köprüsü öyle kötü durumdaydı ki, her seferinde üstünden ancak bir tanker geçebilirdi. Etrafı işaret fişekleriyle aydınlatmak bir nebze güvenlik sağlardı, ama konvoy neredeyse bir saatliğine ikiye bölünecekti.</span></p>

      <p class="paragraf"><span class="metin-1" xml:lang="tr-TR">Şafak öncesi karanlığında herkes tankerlerin etrafında toplandı. Hava nemli ve soğuktu. Neredeyse hepsi bu yolculuğu defalarca yapmıştı. Bu yolculuklara alışkındılar, hatta artık biraz sıkıcı buluyorlardı. Hindiba kahvesiyle dolu fincanlar elden ele geçirildi. Baş petrolcü olan Michael, Peter’la birlikte en önden, Humvee’yle gidecekti. Lore onların arkasından gelecekti. Peter iyi niyet gösterisi olarak Stark’ın en önden gitmesini planlamıştı, ama adamın bu teklifi geri çevirip rafinerideki İG görevlileriyle birlikte kalmayı seçmesi onu rahatlatmıştı.</span></p>

      <p class="paragraf"><span class="metin-1" xml:lang="tr-TR">Günün ilk ışıklarıyla birlikte sur kapıları açıldı. Bir düzine büyük dizel motor gürleyerek canlandı ve tankerlerin egzoz borularından siyah dumanlar çıkmaya başladı. Michael tek sıra halindeki araçların yanından arkadan öne doğru geçerek telsizler dağıttı ve sürücülerle son kez konuştu. Humvee’nin direksiyonuna geçip bütün sürücülerle teker teker telsiz bağlantısı kurdu.</span></p>

      <p class="paragraf"><span class="metin-1" xml:lang="tr-TR">“Birinci Tanker.”</span></p>

      <p class="paragraf"><span class="metin-1" xml:lang="tr-TR">“Hazırız.”</span></p>

      <p class="paragraf"><span class="metin-1" xml:lang="tr-TR">“İkinci Tanker.”</span></p>

      <p class="paragraf"><span class="metin-1" xml:lang="tr-TR">“Hazırız.”</span></p>

      <p class="paragraf"><span class="metin-1" xml:lang="tr-TR">“Üçüncü Tanker...” Böyle devam etti. Michael telsizi Peter’a verip vites değiştirdi.</span></p>

      <p class="paragraf"><span class="metin-1" xml:lang="tr-TR">“Göreceksin” dedi. “Sıkıntıdan patlayacaksın. Bir keresinde, neredeyse tüm yol boyunca uyumuştum.”</span></p>

      <p class="paragraf"><span class="metin-1" xml:lang="tr-TR">Şafak sökerken yola çıktılar.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Sabahın sonunda, artık Rosenberg çevre yolundan geçmişlerdi ve batıdaki E-10’a doğru ilerliyorlardı. Eyaletin otobanları delik deşik olduğundan tankerleri çok yavaş sürmeleri gerekiyordu, ama eyaletlerarası yola çıkınca hızlanabileceklerdi.</span></p>

      <p class="paragraf"><span class="metin-1" xml:lang="tr-TR">Telsizden Seps’in sesi geldi: “Michael, bir sorun var.”</span></p>

      <p class="paragraf"><span class="metin-1" xml:lang="tr-TR">Peter koltuğunda geriye döndü. Arkalarındaki konvoy durmuştu. Michael frene bastı ve Humvee’yi geri geri sürdü. Tankerden inmiş olan Seps ön tamponun önündeydi, kaputu açıyordu.</span></p>

      <p class="paragraf"><span class="metin-1" xml:lang="tr-TR">“Sorun ne?” diye seslendi Michael.</span></p>

      <p class="paragraf"><span class="metin-1" xml:lang="tr-TR">Seps dumanları dağıtmak için motora elindeki bezle vurdu. “Soğutma pompası galiba. Tamir etmesi zaman alabilir. En az iki saat.”</span></p>

      <p class="paragraf"><span class="metin-1" xml:lang="tr-TR">İki seçenekleri vardı: Tamir işinin tamamlanması bekleyebilir veya tankeri bırakıp gidebilirlerdi. Yolun iki tarafının geçit vermez çalılarla kaplı olması durumu iyice güçleştiriyordu. En yakın sapak on kilometre gerideydi. Konvoyun ta Wallis’e kadar geri geri gitmesi gerekecekti.</span></p>

      <p class="paragraf"><span class="metin-1" xml:lang="tr-TR">“Başarabilir mi?” diye sordu Peter.</span></p>

      <p class="paragraf"><span class="metin-1" xml:lang="tr-TR">“Elimizde yedek parçalar var. Başaramaması için sebep görmüyorum.”</span></p>

      <p class="paragraf"><span class="metin-1" xml:lang="tr-TR">Peter tamir emri verdi. Michael telsizi geri aldı. “Pekâlâ millet, mola verelim.”</span></p>

      <p class="paragraf"><span class="metin-1" xml:lang="tr-TR">“Sen ciddi misin?” diye karşılık verdi Lore. “Seps’e söyle, o hurdayı yolun ortasından çeksin.”</span></p>

      <p class="paragraf"><span class="metin-1" xml:lang="tr-TR">“Evet, ciddiyim. Motorlarınızı durdurun millet.”</span></p>

      <p class="paragraf"><span class="metin-1" xml:lang="tr-TR">Peter’ın konvoyun iki yanına gönderdiği güvenlik ekipleri, silahlarını ağaç ve çalı duvarlarına doğrulttular. Gün ortasında saldırıya uğramaları düşük bir ihtimaldi, ama o ağaçlarla çalılar virallerin saklanması için biçilmiş kaftandı. Seps’le Lore motorun üstünde çalışmaya giriştiler. Sürücülerin çoğu tankerlerinden inmişti. Vakit geçirmek için kâğıt oynamaya başladılar.</span></p>

      <p class="paragraf"><span class="metin-1" xml:lang="tr-TR">Seps soğutma pompasının tamir olduğunu bildirdiğinde, saat üçü geçiyordu. Tamir işi neredeyse dört saat sürmüştü. Kerrville hâlâ on iki saatlik mesafedeydi; hatta daha fazla, çünkü yolun daha çok kısmını karanlıkta kat edeceklerdi.</span></p>

      <p class="paragraf"><span class="metin-1" xml:lang="tr-TR">“Dönmek için geç değil” dedi Michael. “Eyaletlerarası yoldaki Columbus çıkışından dönebiliriz. Rampalar iyi durumda.”</span></p>

      <p class="paragraf"><span class="metin-1" xml:lang="tr-TR">“Senin fikrin ne?”</span></p>

      <p class="paragraf"><span class="metin-1" xml:lang="tr-TR">Humvee’nin yanında, diğerlerinden uzakta duruyorlardı. “Bence gidelim. Karanlıkta birkaç saat daha fazla yolculuk etsek ne çıkar ki? Hiç yapmadığımız şey değil. Bu külüstürler sürekli bozulur. Hem ta Seguin’e kadar geniş yollardan gideceğiz.” Michael omuz silkti. “Karar senin.”</span></p>

      <p class="paragraf"><span class="metin-1" xml:lang="tr-TR">Peter düşündü. Yola devam etmeleri riskliydi, ama riskli olmayan ne vardı ki? Hem Michael’ın söyledikleri mantıklı gibiydi.</span></p>

      <p class="paragraf"><span class="metin-1" xml:lang="tr-TR">Başıyla onayladı. “Gidelim.”</span></p>

      <p class="paragraf"><span class="metin-1" xml:lang="tr-TR">“Hah şöyle. Gözünü dört aç kardeşim.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Delik deşik ve paslı çıkış tabelaları sarhoş gibi eğilmişti; iki yanında yamuk yumuk bariyerler bulunan eski otoban onları çağırıyordu. Çukurlarla dolu yolun kenarındaki restoranlarla benzin istasyonlarından ve motellerden bazılarının tabelaları hâlâ asılıydı; anlaşılmaz isimler yazılı olan bu tabelalar rüzgârda sallanıyordu. McDonald’s. Exxon. Whataburger. Holiday Inn Express. Peter manzaranın akıp gitmesini seyrediyordu. Artık daha hızlı yol alıyorlardı, ama bu uzun sürmeyecekti. Karanlık çöküyordu.</span></p>

      <p class="paragraf"><span class="metin-1" xml:lang="tr-TR">Flatonia’da güneş battı. Üçüncü köprünün yaklaşık elli kilometre doğusundaydılar ve saatte kırk kilometreyle gidiyorlardı. Gün boyunca araçlardaki insanların cızırtılı seslerini yayan telsiz sessizleşti. Luling kasabasına yaklaşırlarken, Humvee’nin koni şeklindeki far ışıkları kırmızı çarpı çizilmiş bir çıkış tabelasını aydınlattı. Bir sığınak. Peter, Michael’ın yüz ifadesinin değişip değişmediğini görmek için baktı, ama bir fark göremedi. Yola devam ettiler.</span></p>

      <p class="paragraf"><span class="metin-1" xml:lang="tr-TR">Köprüye yaklaşırlarken Michael birden koltuğunda öne eğilip, direksiyonun üstünden dikkatle baktı.</span></p>

      <p class="paragraf"><span class="metin-1" xml:lang="tr-TR">“Bu da nesi?..”</span></p>

      <p class="paragraf"><span class="metin-1" xml:lang="tr-TR">Michael frene basınca Peter ön konsola yaslandı. Arkadan yaklaşan ve son anda fren yapan ikinci Humvee’nin farları onları aydınlattı. Kayarak durdular.</span></p>

      <p class="paragraf"><span class="metin-1" xml:lang="tr-TR">Michael ön camdan dışarı bakıyordu. “Hayal mi görüyorum?”</span></p>

      <p class="paragraf"><span class="metin-1" xml:lang="tr-TR">Peter ön konsoldaki telsizi kaptı. “İG üç ve dört, çabuk ön tarafa. Bir ve iki, olduğunuz yerde kalın. Diğer herkes de tankerlerde kalsın.”</span></p>

      <p class="paragraf"><span class="metin-1" xml:lang="tr-TR">Yolda biri duruyordu. Viral değildi: İnsandı. Kadına benziyordu, başı eğikti, pelerinliydi.</span></p>

      <p class="paragraf"><span class="metin-1" xml:lang="tr-TR">“Bu kadın ne yapıyor?” dedi Michael. “Yol ortasında öylece duruyor.”</span></p>

      <p class="paragraf"><span class="metin-1" xml:lang="tr-TR">“Burada bekle.”</span></p>

      <p class="paragraf"><span class="metin-1" xml:lang="tr-TR">Peter arabadan indi. Kadın hâlâ kımıldamadığı gibi, onları fark ettiğini gösteren başka bir işaret de sergilememişti. İki İG 4x4’ü, Humveelerin yanına geldi. Tabancasını çıkaran Peter ihtiyatla ilerledi.</span></p>

      <p class="paragraf"><span class="metin-1" xml:lang="tr-TR">“Kim olduğunu söyle.”</span></p>

      <p class="paragraf"><span class="metin-1" xml:lang="tr-TR">Kadın köprünün girişinde duruyordu. Köprünün demir direkleri, karanlıkta göğe doğru yükseliyordu. Peter silahını kaldırıp azar azar yaklaştı. Kadın elindeki bir şeyi sımsıkı tutuyordu. “Hey” dedi Peter, “sana diyorum.”</span></p>

      <p class="paragraf"><span class="metin-1" xml:lang="tr-TR">Kadın başını kaldırdı. Yüzü tanker farlarının ışığıyla aydınlandı. Peter onun yaşını kestiremedi. Orta yaşlı mıydı? Genç miydi? İhtiyar mıydı? Kadının yüzünü hızla akan suların ardından görüyordu sanki; zihninde o yüz titreşiyordu, dağılıp tekrar oluşuyordu. Midesi bulandı.</span></p>

      <p class="paragraf"><span class="metin-1" xml:lang="tr-TR">“Yerinizi biliyoruz.” Kadının sesi inceydi. “An meselesi.”</span></p>

      <p class="paragraf"><span class="metin-1" xml:lang="tr-TR">Peter horozunu çektiği tabancasını kadının başına doğrulttu. “Cevap ver bana.”</span></p>

      <p class="paragraf"><span class="metin-1" xml:lang="tr-TR">Kadının pür dikkat bakan mavi gözleri parlıyor, ışıldıyordu. Bakıştıklarında Peter onun güzel bir kadın, belki de hayatında gördüğü en güzel kadın olduğunu fark etti. O dolgun, yumuşacık dudaklar. Kalkık, zarif burun. Yüz kemiklerinin uyumu ve yanaklarının parlak derisi. Ona bakmak, neredeyse dayanılmaz bir şehvete kapılmak demekti. Peter’ın ağzı kurudu birden.</span></p>

      <p class="paragraf"><span class="metin-1" xml:lang="tr-TR">“Yorgunsun” dedi kadın.</span></p>

      <p class="paragraf"><span class="metin-1" xml:lang="tr-TR">Bu son derece şaşırtıcı söz, Peter’ı kendine getirdi. Kadın ne demişti?</span></p>

      <p class="paragraf"><span class="metin-1" xml:lang="tr-TR">“Dedim ki” diye tekrarladı kadın, “yorgunsun.”</span></p>

      <p class="paragraf"><span class="metin-1" xml:lang="tr-TR">“Neden bahsettiğini bilmiyorum.”</span></p>

      <p class="paragraf"><span class="metin-1" xml:lang="tr-TR">Kadının yüzünde şaşkınlık belirdi; Peter onu hayal kırıklığına uğratmıştı anlaşılan. Kadının elindeki nesneye gözü ilişti. Bir metal kutu. Kadın kutunun yan tarafından uzun bir metal çubuk çıkardı.</span></p>

      <p class="paragraf"><span class="metin-1" xml:lang="tr-TR">Peter bunun ne olduğunu biliyordu.</span></p>

      <p class="paragraf"><span class="metin-1" xml:lang="tr-TR">Kutudaki düğmeyi parmağıyla bulan kadına doğru sıçradı. Ortalık ışığa boğuldu ve dev bir kapı sertçe kapanmışçasına gümbürtü koptu: kavurucu bir ısı duvarı, ayakları yerden kesilen Peter’ı geriye fırlattı.</span> <span class="metin-italik" xml:lang="tr-TR">Köprü,</span> <span class="metin-1" xml:lang="tr-TR">diye düşündü Peter.</span> <span class="metin-italik" xml:lang="tr-TR">Bu kadın her kimse, köprüyü havaya uçurdu.</span> <span class="metin-1" xml:lang="tr-TR">Peter sırtüstü yatıyordu, gözlerini kırpıştırarak göğe bakıyordu. Zaman kısa süreliğine yavaşlamıştı. Gökyüzündeki bir şey, yanan bir şey aylakça kavis çizerek Peter’ın üstüne doğru düşüyordu.</span></p>

      <p class="paragraf"><span class="metin-1" xml:lang="tr-TR">Yanan gergi çubuğu, Peter’ın başının bir metre ötesine gürültüyle düştü. Peter yuvarlanarak uzaklaşırken, birinin onu iki eliyle tutup çekerek ayağa kaldırdığını hissetti; Michael onu Humvee’ye doğru çekiyordu.</span></p>

      <p class="paragraf"><span class="metin-1" xml:lang="tr-TR">“Geri gidin!” Bir kolunu Peter’ın beline dolamış olan Michael telsize haykırıyordu. “Herkes geri gitsin, çabuk!”</span></p>

      <p class="paragraf"><span class="metin-1" xml:lang="tr-TR">Dört bir yanda ışık patlamaları oluyordu. Peter’ın olanları anlamasına fırsat kalmadan, çalıların arasından fırlayan bir kamyonet hendeğin üstünden uçtu; aracın iri tekerlekleri çamurluydu. Kamyonet yan dönüp karşılarında durdu. Kasasında doğrulan, karanlık hayaletleri andıran dört kişi silindir şeklindeki, uzun nesneleri aynı anda kaldırıp omuzlarına dayadılar.</span></p>

      <p class="paragraf"><span class="metin-1" xml:lang="tr-TR">“Hassiktir” dedi Michael.</span></p>

      <p class="paragraf"><span class="metin-1" xml:lang="tr-TR">Borulardan beyaz patlamalarla fırlayan roketleri görünce kendilerini yere attılar. Arkalarındaki İG araçlarının patlamasıyla kopan gümbürtü, silah seslerini anında boğdu. Araç parçaları başlarının üstünden vınlayarak geçti.</span></p>

      <p class="paragraf"><span class="metin-1" xml:lang="tr-TR">“Seps” diye haykırdı Michael telsize, “çık oradan!”</span></p>

      <p class="paragraf"><span class="metin-1" xml:lang="tr-TR">Kamyonetteki kişiler silahlarını dolduruyorlardı. Sırada Seps’in tankeri vardı. Peter elini beline attı, ama tabancasının yerinde yeller esiyordu; ilk patlamada kaybolmuştu. Konvoyun arka tarafında bir başka büyük gümbürtü koptu. Petrolcüler tankerlerinden atlıyor ve bağırarak kaçıyorlardı. Şimdi konvoya iki uçtan birden saldırılıyordu. Nehir ile arkadan gelen şeyin (her ne idiyse; yine RPG’li kamyonetlerdi muhtemelen) arasında kısılı kalmışlardı. Petrollerini kurtaramazlardı; kaçmaktan başka yapacak şey yoktu. Peter’la Michael’ın ilk tankere doğru koşmaya başladıkları anda Seps aşağı atlayıp Peter’a bir tüfek fırlattı. Tüfeği havada kapan Peter dönüp kamyoneti taramaya başladı; kasadaki kişiler hemen eğilip saklandılar. Peter konvoya bir an kazandırmıştı, ama hepsi buydu. Michael tankerden inmeye başlayan Lore’u bileğinden tutup yere attı. Konvoyun arka tarafına doğru el sallayarak bağırıyordu. “Tankerlerden uzaklaşın!”</span></p>

      <p class="paragraf"><span class="metin-1" xml:lang="tr-TR">Hayalete benzer kişiler tekrar doğruldular. İlk tankerin tankı vuruldu mu her şey bitecekti. Tanker başına üç bin galondan, toplam otuz altı bin galon vardı. Konvoyun tamamı, sıra halinde dizili dinamit çubukları gibi havaya uçacaktı. Peter saldırganlardan birinin pelerinli kadın olduğunu fark etti. Tüfeğini tekrar kaldırıp tetiğe bastı, ama kurşunu bittiğinden bir tıkırtı duydu sadece.</span></p>

      <p class="paragraf"><span class="metin-1" xml:lang="tr-TR">Kadın kollarını kaldırıp açtı.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Konvoyun sonunda bambaşka bir araç belirmişti. Hızla yaklaşıyordu, motoru gürlüyordu, tepesinde sodyum buharlı lambalar yanıyordu. Altı tekerlekli bir yarı traktördü. Kasasında zincirle bağlanmış, galvanize metaldan yapılma, iyice cilalanmış iki büyük kargo kompartımanı vardı. Sonraki haftalarda, kompartımanların bu tuhaf özelliği –cam gibi görünecek kadar cilalanmış olmaları– önemli bir ipucu olarak görülecekti; ama yarı traktörün hızla çıkageldiği anda, bu ayrıntıya pek dikkat eden olmadı. Panik içinde kaçan, mantıklı düşünemeyen bazı petrolcüler, arkadaki muhafızları öldürenlerin bindiği küçük araçların çalıların arasında gözden kaybolduğunu fark etmediler ve kurtulacaklarını ummaya bile başladılar. Saldırı altındaydılar. Bu sersemletici ve amansız saldırı durup dururken başlamıştı. O sağlam, parlak kompartımanlar nakliye sandığı gibi görünüyordu.</span></p>

      <p class="paragraf"><span class="metin-1" xml:lang="tr-TR">Öyleydiler de. Ama değişik bir yük taşıyorlardı.</span></p>

      <p class="paragraf"><span class="metin-1" xml:lang="tr-TR">Bunu fark edenlerden biri Juan Sweeting oldu elbette. Seps ters tavırlarına ve ürkütücü erkeksiliğine karşın, şair ruhlu bir adamdı aslında. Her günün sonunda, yatağında tek başınayken eline kâğıt kalem alır ve en derin düşüncelerini sıra dışı bir duyarlılık ve ahenkle yazıya dökerdi. Hayatında yaşadığı zorluklara karşın dünyanın güzel, Tanrı’nın dokunduğu ve umudu hak eden bir yer olduğuna gönülden inanırdı; arkadaşlığına büyük değer verdiği deniz hakkında bol bol yazardı. Bu şiirleri kimseye göstermese de, yaşamının kalbiydi onlar, tıpkı gizli bir sevgili gibi. Seps bazen, bir ocaktaki petrol artıklarını kazırken veya ağırlık kafeslerinde demir ağırlıkları başının üstüne kaldırırken öyle yoğun bir şiir yazma arzusuna kapılırdı ki, işini bırakıp da yatağına geri koşmamak ve yaradılış mucizesini övmemek için kendini zor tutardı.</span></p>

      <p class="paragraf"><span class="metin-1" xml:lang="tr-TR">Peter gibi Seps de her şeyin göründüğü gibi olmadığından şüpheleniyordu ve parlak, yansıtıcı yarı traktörün gelişi şüphesini artırdı. Uğradıkları saldırı tamamen mantıksız görünüyordu aslında. İnsanlar neden birbirlerine böyle saldırsınlardı ki? Ortak bir düşmanları yok muydu? Türlerinin devamını sağlayan bir enerji kaynağını neden yok etsinlerdi? Seps gerçeği, yani saldırganların kendi türleriyle ittifak içinde olmadıklarını anlamaya başladı ve parlak kompartımanlardan ilki açılınca, şüphelerinde haklı olduğunu anladı. Ama artık çok geçti; baştan beri çok geçti.</span></p>

      <p class="paragraf"><span class="metin-1" xml:lang="tr-TR">Viraller konvoya saldırdılar. Yüzlercesi. Ama sonraki anda Seps virallerin herkesi öldürmediklerini fark etti. Bazı insanlar acımasızca, çabucak, kanlı bir şekilde öldürülseler de geri kalanlar kaçırılıyordu; onları bellerinden tutup götüren, sıçrayarak uzaklaşan virallerden kurtulmak için debelenirken çığlık atıyorlardı.</span></p>

      <p class="paragraf"><span class="metin-1" xml:lang="tr-TR">Onları daha kötü bir kader bekliyordu. Dönüştürülmek.</span></p>

      <p class="paragraf"><span class="metin-1" xml:lang="tr-TR">Seps ani bir karar verdi.</span></p>

      <p class="paragraf"><span class="metin-1" xml:lang="tr-TR">Yarı traktör, konvoyun en gerisindeki tankerin en fazla yirmi metre arkasında durmuştu. Seps daha önce bir tankerin patlamasına tanık olmuştu. Anlık ve mutlak bir yıkım gerçekleşmişti, dev bir ateş topu yükselmişti, ama patlamadan hemen önceki salisede ilginç bir şey olmuştu. Genleşen yakıt içinde bulunduğu yapının en zayıf noktasını aramış ve tankın uç levhalarını şişe mantarı gibi, enlemesine fırlatmıştı. Patlayan bir petrol tankeri, bombadan çok tabancaydı aslında. Seps artık son tankere ulaşmıştı. Tam arkada, yirmi metre geride duran gümüşi yarı traktör menzilin epey içindeydi. Seps iri elleriyle boşaltma vanasının kapağını açtı ve vanayı çevirdi. Borudan parlak benzin fışkırdı. Bu akıntının karşısında duran Seps’in üstü başı sırılsıklam oldu. Avuçlarına doldurduğu benzini saçına sürdü. Benzin kokusu alırken</span> <span class="metin-italik" xml:lang="tr-TR">Bu büyüleyici dünya, şişelenmiş ateşi andıran,</span> <span class="metin-1" xml:lang="tr-TR">diye düşündü.</span> <span class="metin-italik" xml:lang="tr-TR">Bu yürek sızlatıcı, tatlı sert, büyüleyici dünya.</span> <span class="metin-1" xml:lang="tr-TR">Şiltesinin altına tıkıştırdığı şiirlerini birileri bulur ve onun kalbinin gizli gerçeklerini okurdu belki. Çok sevdiği bir şiirin dizelerini anımsadı. Emily Dickinson: Seps sekiz yaşında bir çocukken Kerrville Kütüphanesi’nde, kimsenin girmediği bir odada onun şiir kitabını bulmuştu. Kimsenin umurunda değil gibi görünen o kitabın raftaki yalnızlığından etkilendiğinden, kitabı ceket cebine sokup gizlice bir ara sokağa gitmiş, orada bir çöp tenekesine oturmuş ve dünyadan çoktan gitmiş olan bir sesi, onun en gizli benliğine sanki doğrudan hitap eden bir sesi keşfetmişti. Şimdi, petrol fışkıran borunun karşısında dururken gözlerini kapadı ve belleğine kazınmış o sözcükleri son kez, içinden okudu:</span></p>

      <p class="paragraf"></p>

      <p class="alinti-1 para-style-override-23" xml:lang="en-US"><span class="alinti-1" style="font-size:1.11em;" xml:lang="tr-TR">Güzellikle kuşatılacağım ölene dek</span></p>

      <p class="alinti-1" xml:lang="en-US"><span class="alinti-1" style="font-size:1.11em;" xml:lang="tr-TR">Güzellik, acı bana</span></p>

      <p class="alinti-1" xml:lang="en-US"><span class="alinti-1" style="font-size:1.11em;" xml:lang="tr-TR">Ama bugün ölürsem</span></p>

      <p class="alinti-1 para-style-override-33" xml:lang="en-US"><span class="alinti-1" style="font-size:1.11em;" xml:lang="tr-TR">Bari sen ol karşımda–</span></p>

      <p class="paragraf"><span class="metin-1" xml:lang="tr-TR">Cebinden çakmağını çıkarıp açtı ve başparmağını çakmak taşlı tekerin üstüne koydu.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Yüz metre ötede Peter üçüncü tankerin vitesini değiştirmeye çalışıyordu. Vites topuzunun üstündeki işaretler çoktan silinmişti. Peter’ın her girişimi bir gıcırtıya yol açıyordu.</span></p>

      <p class="paragraf"><span class="metin-1" xml:lang="tr-TR">“Yana geç.”</span></p>

      <p class="paragraf"><span class="metin-1" xml:lang="tr-TR">Kapı açıldı ve içeri Lore daldı, peşinden de Michael geldi. Peter yan koltuğa oturarak, Michael’ın direksiyonun başına geçmesine izin verdi.</span></p>

      <p class="paragraf"><span class="metin-1" xml:lang="tr-TR">“Planımız ne?” diye sordu Michael.</span></p>

      <p class="paragraf"><span class="metin-1" xml:lang="tr-TR">“Planımız yok.”</span></p>

      <p class="paragraf"><span class="metin-1" xml:lang="tr-TR">Michael dikiz aynasına göz attı. Gözleri faltaşı gibi açıldı. “Artık var.”</span></p>

      <p class="paragraf"><span class="metin-1" xml:lang="tr-TR">Michael vitesi bire alıp direksiyonu iyice sola çevirince ve gaza basınca, tankerleri ikinci tankeri sıyırdı. Michael geri gitmek yerine tekrar gaza bastı. Bir metal gıcırtısı koptu ve birden serbest kaldılar; on beş tonluk tanker, çalıların arasına tekerlekli füze gibi daldı.</span></p>

      <p class="paragraf"><span class="metin-1" xml:lang="tr-TR">Arkalarındaki dünya patladı.</span></p>

      <p class="paragraf"><span class="metin-1" xml:lang="tr-TR">Tanker roket gibi öne fırladı; Peter koltuğuna yapıştı. Tankerin arkası havalandı, sarsıldı ve her nasılsa devrilmedi. Öyle şiddetli inip kalkıyordu ki, parçalanacağı kesin gibiydi. Michael hızlanmayı sürdürürken vites değiştirdi. Ön cama dallar sürtünüyordu; uçan bir kör yarasa gibi ilerliyorlardı. Michael’ın direksiyonu tekrar sola kırıp da onlara çalılık arazide uzun bir kavis çizdirmesinden sonra, ikinci bir şiddetli sarsıntıyla birlikte otobana dönüp doğu yönünde hızla ilerlediler.</span></p>

      <p class="paragraf"><span class="metin-1" xml:lang="tr-TR">Kaçmaları dikkat çekmişti. Dikiz aynasına bakan Peter arkalarındaki uçuk yeşil ışık çizgisinin giderek büyüdüğünü gördü.</span></p>

      <p class="paragraf"><span class="metin-1" xml:lang="tr-TR">“Bu külüstürle onları atlatamayız” dedi Michael. “Tek şansımız sığınak.”</span></p>

      <p class="paragraf"><span class="metin-1" xml:lang="tr-TR">Peter makineli tüfeğine şarjör taktı. Lore’a “Sende ne var?” diye sorunca kadın ona tabancasını gösterdi.</span></p>

      <p class="paragraf"><span class="metin-1" xml:lang="tr-TR">“Tek sorunumuz o değil” dedi Michael. “Fren bağlantı başlığını kaybettik.”</span></p>

      <p class="paragraf"><span class="metin-1" xml:lang="tr-TR">“Yani?”</span></p>

      <p class="paragraf"><span class="metin-1" xml:lang="tr-TR">“Yani yavaşlayamam. Atlamamız gerekecek.”</span></p>

      <p class="paragraf"><span class="metin-1" xml:lang="tr-TR">Viraller yaklaşıyordu. Peter en fazla iki yüz metre geride olduklarını düşündü.</span></p>

      <p class="paragraf"><span class="metin-1" xml:lang="tr-TR">“Çıkış rampasına çıkarabilir misin bizi?”</span></p>

      <p class="paragraf"><span class="metin-1" xml:lang="tr-TR">“Bu hızla giderken üst geçide sapmam mümkün değil. Doksan derecelik açı var.”</span></p>

      <p class="paragraf"><span class="metin-1" xml:lang="tr-TR">“Sığınak rampanın tepesinden ne kadar uzakta?”</span></p>

      <p class="paragraf"><span class="metin-1" xml:lang="tr-TR">“Yüz metre güneyde.”</span></p>

      <p class="paragraf"><span class="metin-1" xml:lang="tr-TR">Rampanın dibinde atlarlarsa sığınağa ulaşmaları mümkün değildi. Atlayış sırasında yaralanmasalar bile, yüz metre epey fazlaydı.</span></p>

      <p class="paragraf"><span class="metin-1" xml:lang="tr-TR">Michael’ın far ışıkları sığınak işaretini aydınlattı. Lore kapının yanına geçti, Michael ise hızlarını saatte elli kilometreye düşürüp direksiyonu sağa kırararak tankeri rampaya çıkardı. Kapıları açtılar; rüzgâr döne döne içeri esti.</span></p>

      <p class="paragraf"><span class="metin-1" xml:lang="tr-TR">“Hadi bakalım.”</span></p>

      <p class="paragraf"><span class="metin-1" xml:lang="tr-TR">Tanker rampanın tepesine çıkarken Michael’la Lore dışarı atladılar. Peter da hemen arkalarından atladı. Ayaklarının üstüne düşerken, darbenin etkisini azaltmak için dizlerini kırdı ve asfaltta yuvarlandı. Göğsündeki hava boşaldı. Durduğu anda, bariyeri parçalayan tankerin arka far ışıklarını gördü. On beş tonluk araç havada uçar gibi göründü kısacık bir anlığına. Ama sonra düşüp gözden kayboldu ve o geceki müthiş patlamalara bir yenisi eklendi; ortası sıcaktan bembeyaz olan bir ateş bulutu, dev bir işaret fişeği gibi ışık saçarak, kabararak yükseldi.</span></p>

      <p class="paragraf"><span class="metin-1" xml:lang="tr-TR">Peter’ın solundan Lore’un sesi geldi: “Peter, bana yardım et!”</span></p>

      <p class="paragraf"><span class="metin-1" xml:lang="tr-TR">Michael bayılmıştı. Saçı kan içindeydi, koluysa kırılmış gibi çarpık duruyordu. İlk viraller rampanın dibine varmışlardı. Yanan tankerin ışığı sadece bir an kazandırmıştı. Peter, Michael’ı kaldırıp omuzlarına aldı.</span> <span class="metin-italik" xml:lang="tr-TR">Tanrım,</span> <span class="metin-1" xml:lang="tr-TR">diye düşündü, o ağırlığın altında dizleri bükülürken,</span> <span class="metin-italik" xml:lang="tr-TR">birkaç yıl önce bu iş daha kolay olurdu.</span> <span class="metin-1" xml:lang="tr-TR">Sığınak bayrağı yıldızların altındaki karanlık bir siluetti.</span></p>

      <p class="paragraf"><span class="metin-1" xml:lang="tr-TR">Koştular.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-36" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">34</span></p>

      <p class="cizgi30" xml:lang="en-GB"><img alt="19298.jpg" class="Basic-Graphics-Frame" src="../Images/19298.jpg" width="42%" /></p>

      <p class="Normal-4 para-style-override-22" xml:lang="en-US"></p>

      <p class="Normal-4 para-style-override-22" xml:lang="en-US"></p>

      <p class="paragraf"><span class="metin-1" xml:lang="tr-TR">Lucius akşam duasını bitirirken kapıda Amy belirdi. Şıngır şıngır ses çıkaran bir tomar anahtar sarkıyordu elinden. Sade, gri tuniğiyle ve sakin görünüşüyle, hapisten adam kaçırmaya gelmiş birine benzemiyordu hiç; gerçi Lucius akşam soğuğuna karşın Amy’nin yüzünün terli olduğunu fark etti.</span></p>

      <p class="paragraf"><span class="metin-1" xml:lang="tr-TR">“Binbaşı. Seni görmek güzel.”</span></p>

      <p class="paragraf"><span class="metin-1" xml:lang="tr-TR">Lucius olayların başladığını, çemberlerin kapandığını, kaderin sergilendiğini tüm kalbiyle hissediyordu. Hayatı boyunca bu anı beklemişti görünüşe göre.</span></p>

      <p class="paragraf"><span class="metin-1" xml:lang="tr-TR">“Bir şeyler oluyor, değil mi?”</span></p>

      <p class="paragraf"><span class="metin-1" xml:lang="tr-TR">Amy başıyla onayladı sakince. “Öyle sanıyorum.”</span></p>

      <p class="paragraf"><span class="metin-1" xml:lang="tr-TR">“Bunun için dua ettim.</span> <span class="metin-italik" xml:lang="tr-TR">Senin</span> <span class="metin-1" xml:lang="tr-TR">için dua ettim.”</span></p>

      <p class="paragraf"><span class="metin-1" xml:lang="tr-TR">Amy başını salladı. “Çabuk olmamız gerekecek.”</span></p>

      <p class="paragraf"><span class="metin-1" xml:lang="tr-TR">Hücreden çıkıp karanlık koridorda yürüdüler. Sanders dış odadaki masasında uyuyordu; yüzü düzgünce kavuşturduğu kollarının üstünde yan yatmıştı. İkinci gardiyan Coolidge ise yerde horluyordu.</span></p>

      <p class="paragraf"><span class="metin-1" xml:lang="tr-TR">“Bir süre uyanmazlar” diye açıkladı Amy, “uyandıklarında da başlarına geleni hatırlamazlar. Sen o zamana kadar çoktan gitmiş olursun.”</span></p>

      <p class="paragraf"><span class="metin-1" xml:lang="tr-TR">Lucius eğilip Sanders’ın tabancasını kılıfından aldı; yukarı bakınca, Amy’nin onu ihtiyatla incelediğini gördü.</span></p>

      <p class="paragraf"><span class="metin-1" xml:lang="tr-TR">“Unutma” diye uyardı Amy, “Carter bizden biri.”</span></p>

      <p class="paragraf"><span class="metin-1" xml:lang="tr-TR">Lucius namluya mermi sürdü, emniyet kilidini kapadı ve tabancayı beline taktı. “Anladım.”</span></p>

      <p class="paragraf"><span class="metin-1" xml:lang="tr-TR">Dışarı çıktılar ve fazla hızlı yürümemeye çalışarak, gölgelerden ayrılmadan yaya tüneline doğru gittiler. Tünelin girişinde üç temizlikçi, bir çöp tenekesinde yanan ateşin etrafında aylak aylak durarak ellerini ısıtıyordu.</span></p>

      <p class="paragraf"><span class="metin-1" xml:lang="tr-TR">“İyi akşamlar beyler” dedi Amy.</span></p>

      <p class="paragraf"><span class="metin-1" xml:lang="tr-TR">Temizlikçilerin dizlerinin bağı çözüldü; yüzlerinde hafif bir şaşkınlık ifadesi kaldı. Lucius’la Amy onları yavaşça yere yatırdılar.</span></p>

      <p class="paragraf"><span class="metin-1" xml:lang="tr-TR">“İyi numara” dedi Lucius. “Bir ara bana öğretmelisin.”</span></p>

      <p class="paragraf"><span class="metin-1" xml:lang="tr-TR">Tünelin diğer ucunda bir çift eyerli at bekliyordu. Lucius, Amy’nin binmesine yardım ettikten sonra ikinci ata tırmandı ve dizginleri gevşekçe tuttu.</span></p>

      <p class="paragraf"><span class="metin-1" xml:lang="tr-TR">“Bir şey sormalıyım” dedi. “Neden ben?”</span></p>

      <p class="paragraf"><span class="metin-1" xml:lang="tr-TR">Amy bir an düşündü. “Hepimiz için biri var Lucius.”</span></p>

      <p class="paragraf"><span class="metin-1" xml:lang="tr-TR">“Peki ya Carter? Onunki kim?”</span></p>

      <p class="paragraf"><span class="metin-1" xml:lang="tr-TR">Amy’nin gözlerinde anlaşılmaz bir ifade belirdi; derin düşüncelere dalmıştı sanki. “O diğerlerinden farklı. Yardımcısını içinde taşıyor o.”</span></p>

      <p class="paragraf"><span class="metin-1" xml:lang="tr-TR">“Sudaki kadını.”</span></p>

      <p class="paragraf"><span class="metin-1" xml:lang="tr-TR">Amy gülümsedi. “Dersine iyi çalışmışsın Lucius.”</span></p>

      <p class="paragraf"><span class="metin-1" xml:lang="tr-TR">“Her şey olacağına varıyor.”</span></p>

      <p class="paragraf"><span class="metin-1" xml:lang="tr-TR">“Evet. Carter onu canından çok sevmişti, ama kurtaramadı. O kadın, Carter’ın kalbi.”</span></p>

      <p class="paragraf"><span class="metin-1" xml:lang="tr-TR">“Peki ya uyuşuklar?”</span></p>

      <p class="paragraf"><span class="metin-1" xml:lang="tr-TR">“Onlar Carter’ın Çokluk’u, viral soyu. Sırf mecbur oldukları için öldürüyorlar. Hoşlarına gitmiyor. Carter’ın düşündüklerini düşünüyorlar. Carter’ın rüyalarını görüyorlar. Rüyalarında o kadını görüyorlar.”</span></p>

      <p class="paragraf"><span class="metin-1" xml:lang="tr-TR">Atlar toza ayaklarını vuruyorlardı. Vakit geceyarısını biraz geçiyordu ve gitmelerine sadece ayın görünmediği gökyüzü tanık oldu.</span></p>

      <p class="paragraf"><span class="metin-1" xml:lang="tr-TR">“Benim seni gördüğüm gibi” dedi Lucius Greer. “Benim seni gördüğüm gibi.”</span></p>

      <p class="paragraf"><span class="metin-1" xml:lang="tr-TR">Atlarıyla karanlığa daldılar.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-37" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">35</span></p>

      <p class="cizgi30" xml:lang="en-GB"><img alt="19300.jpg" class="Basic-Graphics-Frame" src="../Images/19300.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-italik" xml:lang="tr-TR">Kardeşlerim, kardeşlerim.</span></p>

      <p class="paragraf"><span class="metin-1" xml:lang="tr-TR">Ve geceye doğru kaçıyor. Julio Martínez, On İki’nin Onuncusu, birlikleri dağılmış, rüzgâra saçılmış. Julio Martínez, Sıfır’ın çağrısına uyuyor.</span></p>

      <p class="paragraf"><span class="metin-italik" xml:lang="tr-TR">Vakit geldi. Yeniden inşa vakti geldi. Dünyayı yeniden inşa edeceksiniz; yeryüzünün gerçek efendileri olacaksınız, sırf ölüme değil yaşama da hükmedeceksiniz. Sizler mevsimlersiniz. Dönen dünyasınız. Çemberin içindeki çemberin içindeki çembersiniz. Zamanın ta kendisisiniz, kan kardeşlerim.</span></p>

      <p class="paragraf"><span class="metin-1" xml:lang="tr-TR">Martínez bir zamanlar avukattı, hukukçuydu. Yargıçların karşısında durup, jürilere zanlıları savunurdu. Uzmanlık alanı idam davalarıydı. Belli bir şöhret kazanmıştı. Dört bir yandan telefonlar gelirdi: Büyük avukat Julio Martínez filancaya yardım eder miydi? Harekete geçmeye ikna edilebilir miydi? Kız arkadaşının beynini lambayla parçalayan rock yıldızı. Ellerinde ölü fahişenin kanı olan eyalet senatörü. Banliyöde yaşayan, yeni doğmuş üçüzlerini küvette boğan anne. Martínez hepsini kabul ederdi. Bazıları deliydi, bazıları değildi; bazıları yalvarırdı, bazılarıysa yalvarmazdı; bazıları iğneyle idam edilirdi, bazılarıysa küçük bir hücreye tıkılır veya serbest bırakılırdı. Avukat Julio Martínez için sonuç önemli değildi; dram tutkunuydu o. Bir insanın öleceğini bilmek, ama bu kaçınılmaz sonuca karşı mücadele etmek... Büyüleyici olan buydu. Martínez çocukken bir keresinde, evinin arkasındaki tarlada, yaylı kapana yakalanmış bir tavşan bulmuştu. Hayvanın demir kapana kısılmış arka bacaklarının kemikleri görünüyordu. Yaratığın petrol damlalarını andıran küçük, siyah gözleri ölümün verdiği bilgelikle doluydu. Ara ara kasılarak can çekişiyordu. Çocuk Martínez onu saatlerce seyredebilirdi ve bunu yapmıştı da; gece olunca, hâlâ ölmemiş olan hayvanı ahıra taşıyıp evine dönmüş, akşam yemeğini yemiş, oyuncaklar ve yadigârlarla dolu yatak odasına gitmiş ve tavşanın can çekişmesini biraz daha seyredebilmek için sabahı dört gözle beklemişti.</span></p>

      <p class="paragraf"><span class="metin-1" xml:lang="tr-TR">Tavşanın ölmesi üç gün sürmüştü. Üç muhteşem gün.</span></p>

      <p class="paragraf"><span class="metin-1" xml:lang="tr-TR">Martínez’in hayatı ve karanlık soruşturmaları böyleydi işte. Martínez’in sebepleri vardı. Yürüttüğü bir mantık vardı. Kendine özgü bir yöntemi vardı... Eterle ıslatılmış bez parçası, vefalı ipleri ve esnek koli bandı, rutubetli ve karanlık ölüm odaları. Alt tabakadan kadınları, eğitimsiz ve kültürsüz kadınları seçiyordu; onları küçük gördüğünden ya da içten içe arzuladığından değil, kaçırılmaları kolay olduğundan. Onun güzel takım elbiselerine, film yıldızı tarzı saçına ve mahkeme salonlarında ustalaşmış tatlı diline karşı koyamıyorlardı. Onlar isimsiz, geçmişsiz, kişiliksiz bedenlerdi ve kaçırılmalarının vakti yaklaşırken, dikkat dağıtıcı şeyler yapmıyorlardı. Zamanlama her şeydi; planlanmış ve anlık rahatlama. Seksin ve ölümün eski korosu şarkı söylerdi.</span></p>

      <p class="paragraf"><span class="metin-1" xml:lang="tr-TR">Biraz pratik yapması gerekmişti. Bazı talihsizlikler olmuştu. Rastlantısal komikliklerin de olduğunu itiraf etmek zorundaydı. İlk kadın fazla erken ölmüştü, ikincisi öyle çok direnmişti ki iş maskaralığa dönmüştü, üçüncüsüyse öyle yürek parçalayıcı bir şekilde ağlamıştı ki Martínez odaklanmakta zorlanmıştı. Ama sonra: Louise. Sıradan garson kadın üniformalı ve sade garson kadın ayakkabılı, hiç seksi olmayan külotlu garson kadın çorabı giymiş Louise. Öyle güzel can vermişti ki! O canı almak öylesine haz vermişti ki! Büyük, bilinemez öbür dünyaya açılan bir kapı gibiydi o kadın; varolmayışın sonsuz karanlığına açılan bir geçit gibiydi. Martínez yok olmuştu, dağılmıştı; içinden esen sonsuzluk rüzgârları onu döve döve temizlemişti. Hayal ettiğinden de fazlasıydı bu.</span></p>

      <p class="paragraf"><span class="metin-1" xml:lang="tr-TR">Açıkçası, bundan sonra bu işin bağımlısı olmuştu.</span></p>

      <p class="paragraf"><span class="metin-1" xml:lang="tr-TR">Otoban devriyesine gelince, evrenin ironik bir yanı da vardı. Verdiği gibi almasını da biliyordu. Örneğin arka farı kırık Jaguar ve Martínez’in torbaya koyup bagaja yerleştirdiği kadın cesedi; arabaya ağır ağır, kasıla kasıla yaklaşan polisin tabancasının kabzasına erkeksi bir şekilde koyduğu eli ve sürücü penceresinin inmesi; polisin yaklaşan yüzündeki sıkıntı ve doğruculuk, her zamanki lafı söyleyen dudakları –</span><span class="metin-italik" xml:lang="tr-TR">Ehliyetinizi görebilir miyim?</span><span class="metin-1" xml:lang="tr-TR">– ve sözünü asla tamamlayamaması. Martínez daha sonra bagajdaki cesetten çabucak kurtulmayı başarmıştı; geceleri yaptığı şeyler sonsuza dek muamma olarak kalacaktı böylece, onunla ilişkilendirilmeyecekti. Ama otoban kenarındaki polis cesedi ve polis arabasının ön konsolunun üstündeki video kamera, eh. Dedikleri gibi, sonunda büyük avukat Julio Martínez’in, savunulamazların savunucusunun, iğrenç davalıların müdafisinin, evinin pencereleri adaletin ışıklarıyla aydınlanırken bir bardak otuz yıllık sek malt viskiyi fondip yapmaktan ve ellerini söylenen şekilde kaldırıp dışarı çıkmaktan başka çaresi kalmamıştı.</span></p>

      <p class="paragraf"><span class="metin-1" xml:lang="tr-TR">Aslında, olayların gidişatına bakılınca, bu çok da kötü olmamıştı.</span></p>

      <p class="paragraf"><span class="metin-1" xml:lang="tr-TR">Martínez’in yoldaşlarını pek umursadığı söylenemezdi. Tam bir zavallı olarak gördüğü Carter hariç... O adam ne olduğunu, ne yaptığını bile bilmez gibiydi; Martínez yıllardır o adamın tek bir çığlık attığını bile duymamıştı... Bu insanlar sıradan suçlulardı, suçları rastlantısal ve banaldi. Taşıtla cinayet. Ters gitmiş bir silahlı soygun. Yerde yatan bir cesetle sonuçlanan bar kavgası. Kendi psikolojik çöplüklerinde bir asır geçirmek, durumlarını daha da kötüleştirmişti. Martínez’in hayatının sinir bozucu tarafları yok değildi. Asla tam anlamıyla yalnız kalamıyordu. Sonsuz bir açlık çekiyordu. Kafasının içinde konuşmalar oluyordu durmadan, sırf kardeşleri değil, Sıfır da konuşuyordu. Ve Ignacio: O adam bir tuhaftı. Kendine acıyıp dururdu, bahaneler bulurdu sürekli.</span> <span class="metin-italik" xml:lang="tr-TR">Yaptıklarımın yarısını istemeden yaptım. Böyle yaratılmışım.</span> <span class="metin-1" xml:lang="tr-TR">Onun sızlanmalarını yüz yıl dinledikten sonra, Martínez o adamı özlemeyecekti.</span></p>

      <p class="paragraf"><span class="metin-1" xml:lang="tr-TR">Ama Babcock’ın gözü dönmüşlüğünde cazip bir taraf vardı. Mecaz konusunda adama hakkını teslim etmek gerekirdi. Annesinin gırtlağını mutfak bıçağıyla kesmişti; tam şair olacak adamdı. Martínez on yıllar boyunca o pis mutfakta zihinsel olarak milyonlarca kez oturmuştu ve şu doğruydu: kadın</span> <span class="metin-italik" xml:lang="tr-TR">gerçekten</span> <span class="metin-1" xml:lang="tr-TR">susmuyordu. Bu dünyada cidden geveze insanlar vardı ve Babcock’ın annesi o türdendi.</span></p>

      <p class="paragraf"><span class="metin-1" xml:lang="tr-TR">Sonra bir gün Babcock ortadan kaybolmuştu; sinyali susuvermişti, ansızın kesilen bir televizyon yayını gibi. Martínez’in zihnindeki, Babcock’ın bulunduğu ve annesinin gırtlak kıkırdağını oyup durduğu köşe artık boştu. Ona ne olduğunu hepsi biliyordu; aralarındaki kan bağı sayesinde biliyorlardı. Kardeşlerinden biri can vermişti.</span></p>

      <p class="paragraf"><span class="metin-italik" xml:lang="tr-TR">Tanrı seni kutsasın ve yanından ayırmasın Giles Babcock. Sağlığında ve sonrasında bulamadığın huzuru ölümde bulasın.</span></p>

      <p class="paragraf"><span class="metin-1" xml:lang="tr-TR">Böylece On İki, On Bir olmuştu. Bir kayıptı bu, zırhta açılan bir delikti, ama ilerideki kritik dönem göz önüne alındığında çok da önemli değildi. Julio Martínez genel olarak iyi bir yüzyıl geçirmişti. İlk zamanları hüzünle karışık bir özlemle hatırlıyordu. O kanlı, kargaşalı günleri ve türünün yeryüzüne yayılmasını. Öldürmek muhteşemdi; dönüştürmekse daha da hoştu. Daha yoğun hazlar sunan bir şölendi. Martínez dönüştürdüğü insanlardan her birinin ruhundan leziz bir lokma almış ve onları sürüye katarak gücünü artırmıştı. Onun Çokluk’u, onun parçası değildi yalnızca,</span> <span class="metin-italik" xml:lang="tr-TR">uzantısıydı</span><span class="metin-1" xml:lang="tr-TR">; onun</span> <span class="metin-italik" xml:lang="tr-TR">ta kendisiydi</span><span class="metin-1" xml:lang="tr-TR">. Tıpkı kendisinin, Julio Martínez’in On İki’den biri ve Sıfır olması gibi; birlikte vardılar ve birbirlerinin uzantısıydılar, birbirleriyle ve ebediyen içinde kaldıkları karanlıkla bütündüler.</span></p>

      <p class="paragraf"><span class="metin-italik" xml:lang="tr-TR">Kardeşlerim, kardeşlerim, vakit geldi. Kardeşlerim, kardeşlerim, vakit geldi.</span></p>

      <p class="paragraf"><span class="metin-1" xml:lang="tr-TR">Çünkü kaçınılmazdı bu; doymak bilmez bir avcı ırk yaratmışlardı. Onları korusun diye yarattıkları Çokluk’ları dünyayı çekirge sürüsü gibi yemiş ve ardında hiçbir şey bırakmamıştı. Şölenin yerini açlık almıştı, yaz bolluğunun yerini kış kıtlığı almıştı; bir yuvaya, dinlenebilecekleri güvenli bir alana ihtiyaçları vardı. Rüya görmek için. Rüyalarında Louise’i görmek için.</span></p>

      <p class="paragraf"><span class="metin-italik" xml:lang="tr-TR">Kardeşlerim, yeni yuvanız bekliyor. Karşınızda eğilecekler; krallar gibi yaşayacaksınız.</span></p>

      <p class="paragraf"><span class="metin-1" xml:lang="tr-TR">Martínez bu vaadi hoş buldu.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Onlardan törensiz kurtuldu. Milyonluk Çokluk’undan. Onları çağırdı ve gizlendikleri yerlerden geldiklerinde dedi ki:</span> <span class="metin-italik" xml:lang="tr-TR">Ölün</span><span class="metin-1" xml:lang="tr-TR">. Şafak kırmızı parmaklı elini ufkun üstünden uzatıyordu. Yüzlerini oraya çevirdiler kör gibi. Hiç duraksamadılar; Martínez’in emrettiği her şeyi yaptılar. Güneş ışıktan bir bıçak gibi yaklaşıyordu onlara.</span> <span class="metin-italik" xml:lang="tr-TR">Uzanın oğullarım ve kızlarım; güneşin altında uzanın ve ölün.</span></p>

      <p class="paragraf"><span class="metin-1" xml:lang="tr-TR">Çığlık atarak öldüler.</span></p>

      <p class="paragraf"><span class="metin-1" xml:lang="tr-TR">Martínez tükenmiş diyarda geceler boyu doğuya yolculuk etti. Dünya onun duyularına hitap ediyordu dalga dalga, onu sesleriyle ve kokularıyla okşuyordu. Otlar. Rüzgâr. Ağaçların en ufak hareketleri. Martínez oyalandı, hepsini tattı. Fazla uzun süre uzak kalmıştı. Yoldaşlarına seslendi; dört bir yandan, yenilendikleri yerlerden gelen sesleri karanlıktı.</span></p>

      <p class="paragraf"><span class="metin-1" xml:lang="tr-TR">– Biz Morrison-Chávez-Baffes-Turrell-Winston-Sosa-Echols-Lambright-Martínez-Reinhardt-Carter’ız. On İki’nin On Bir’iyiz, bir kardeşimizi kaybettik.</span></p>

      <p class="paragraf"><span class="metin-1" xml:lang="tr-TR">Sıfır da aynı şekilde karşılık verdi:</span></p>

      <p class="paragraf"><span class="metin-italik" xml:lang="tr-TR">Ey kardeşlerim, acım sizinki kadar büyük. Ama tekrar On İki olacaksınız. Çünkü bir tane daha yarattım, dinlenme yerinizde başınızda nöbet tutup sizi koruyacak birini.</span></p>

      <p class="paragraf"><span class="metin-1" xml:lang="tr-TR">– Kim? diye sordular, önce bir bütün olarak, sonra da hep birlikte. Yarattığın o kişi kim?</span></p>

      <p class="paragraf"><span class="metin-1" xml:lang="tr-TR">Sıfır karanlığından içinden konuştu:</span></p>

      <p class="paragraf"><span class="metin-italik" xml:lang="tr-TR">Kız kardeşimiz.</span></p>
    </div>
  </div>
</body>
</html>
