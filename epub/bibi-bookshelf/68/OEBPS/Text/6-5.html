<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-5.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-5.html" xml:lang="tr-TR">
    <div class="Basic-Text-Frame-4">
      <p class="split"></p>

      <p class="anabaslik" id="toc_marker-5" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">3</span></p>

      <p class="cizgi30" xml:lang="en-GB"><img alt="19221.jpg" class="Basic-Graphics-Frame" src="../Images/19221.jpg" width="42%" /></p>

      <p class="Normal-4 para-style-override-20" xml:lang="en-US"><span class="metin-bold" xml:lang="tr-TR">Denver Polis Teşkilatı</span></p>

      <p class="paragraf para-style-override-18"><span class="metin-1" xml:lang="tr-TR">Vaka Dosyası 193874</span></p>

      <p class="paragraf para-style-override-18"><span class="metin-1" xml:lang="tr-TR">6. Bölge</span></p>

      <p class="paragraf para-style-override-18"><span class="metin-1" xml:lang="tr-TR">Lila Beatrice Kyle’ın Sorgusunun Deşifre Metni</span></p>

      <p class="paragraf para-style-override-18"><span class="metin-1" xml:lang="tr-TR">Sorguyu Yürüten: Dedektif Rita Chernow</span></p>

      <p class="paragraf para-style-override-18"><span class="metin-1" xml:lang="tr-TR">2 Mayıs 04.17</span></p>

      <p class="paragraf para-style-override-21"><span class="metin-1" xml:lang="tr-TR">RC: Sorguya çekilecek şahsa tüm haklarının okunduğu ve bu görüşmede avukat bulunmasını reddettiği kayda geçsin. Sorguyu Denver Polis Teşkilatı’ndan, 6. Bölge’de görev yapan Dedektif Rita Chernow yürütecek. Saat sıfır dört on yedi. Doktor Kyle, tam isminizi söyler misiniz lütfen?</span></p>

      <p class="paragraf para-style-override-17"><span class="metin-1" xml:lang="tr-TR">LK: Lila Beatrice Kyle.</span></p>

      <p class="paragraf para-style-override-17"><span class="metin-1" xml:lang="tr-TR">RC: Denver Genel Hastanesi’nde ortopedi cerrahısınız, değil mi?</span></p>

      <p class="paragraf para-style-override-17"><span class="metin-1" xml:lang="tr-TR">LK: Evet.</span></p>

      <p class="paragraf para-style-override-17"><span class="metin-1" xml:lang="tr-TR">RC: Neden burada olduğunuzu biliyor musunuz?</span></p>

      <p class="paragraf para-style-override-17"><span class="metin-1" xml:lang="tr-TR">LK: Hastanede bir şey oldu. Bana bazı sorular sormak istediniz. Bu oda nedir? Burayı bilmiyorum.</span></p>

      <p class="paragraf para-style-override-17"><span class="metin-1" xml:lang="tr-TR">RC: Karakoldayız Doktor Kyle.</span></p>

      <p class="paragraf para-style-override-17"><span class="metin-1" xml:lang="tr-TR">LK: Başım belada mı?</span></p>

      <p class="paragraf para-style-override-17"><span class="metin-1" xml:lang="tr-TR">RC: Bunu konuşmuştuk, hatırlıyor musunuz? Bizim tek istediğimiz, bu gece acil serviste olanları anlamak. Altüst olduğunuzu biliyorum. Sadece birkaç soru soracağım.</span></p>

      <p class="paragraf para-style-override-17"><span class="metin-1" xml:lang="tr-TR">LK: Üstümde kan var. Neden üstümde kan var?</span></p>

      <p class="paragraf para-style-override-17"><span class="metin-1" xml:lang="tr-TR">RC: Acil serviste olanları hatırlıyor musunuz Doktor Kyle?</span></p>

      <p class="paragraf para-style-override-17"><span class="metin-1" xml:lang="tr-TR">LK: Öyle yorgunum ki. Neden bu kadar yorgunum?</span></p>

      <p class="paragraf para-style-override-17"><span class="metin-1" xml:lang="tr-TR">RC: Bir şey ister misiniz? Kahve?</span></p>

      <p class="paragraf para-style-override-17"><span class="metin-1" xml:lang="tr-TR">LK: Kahve içemem. Hamileyim.</span></p>

      <p class="paragraf para-style-override-17"><span class="metin-1" xml:lang="tr-TR">RC: Peki ya su? Su ister misiniz?</span></p>

      <p class="paragraf para-style-override-17"><span class="metin-1" xml:lang="tr-TR">LK: Olur.</span></p>

      <p class="paragraf para-style-override-17"><span class="metin-1" xml:lang="tr-TR">(</span><span class="metin-italik" xml:lang="tr-TR">Ara veriliyor.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">RC: Pekâlâ, baştan başlayalım. Bu gece acil serviste çalışıyordunuz, değil mi?</span></p>

      <p class="paragraf para-style-override-17"><span class="metin-1" xml:lang="tr-TR">LK: Hayır, üst kattaydım.</span></p>

      <p class="paragraf para-style-override-17"><span class="metin-1" xml:lang="tr-TR">RC: Ama acil servise indiniz?</span></p>

      <p class="paragraf para-style-override-17"><span class="metin-1" xml:lang="tr-TR">LK: Evet.</span></p>

      <p class="paragraf para-style-override-17"><span class="metin-1" xml:lang="tr-TR">RC: Saat kaçta?</span></p>

      <p class="paragraf para-style-override-17"><span class="metin-1" xml:lang="tr-TR">LK: Emin değilim. Sabah bir civarı. Çağrı cihazıyla çağırdılar.</span></p>

      <p class="paragraf para-style-override-17"><span class="metin-1" xml:lang="tr-TR">RC: Sizi neden çağırdılar?</span></p>

      <p class="paragraf para-style-override-17"><span class="metin-1" xml:lang="tr-TR">LK: Nöbetçi ortopedisttim. Bileği kırık bir hasta gelmiş.</span></p>

      <p class="paragraf para-style-override-17"><span class="metin-1" xml:lang="tr-TR">RC: Bu hasta Bay Letourneau muydu?</span></p>

      <p class="paragraf para-style-override-17"><span class="metin-1" xml:lang="tr-TR">LK: Galiba, evet.</span></p>

      <p class="paragraf para-style-override-17"><span class="metin-1" xml:lang="tr-TR">RC: Size onun hakkında başka ne söylediler?</span></p>

      <p class="paragraf para-style-override-17"><span class="metin-1" xml:lang="tr-TR">LK: Aşağı inmemden önce mi?</span></p>

      <p class="paragraf para-style-override-17"><span class="metin-1" xml:lang="tr-TR">RC: Evet.</span></p>

      <p class="paragraf para-style-override-17"><span class="metin-1" xml:lang="tr-TR">LK: Bir hayvan tarafından ısırılmış.</span></p>

      <p class="paragraf para-style-override-17"><span class="metin-1" xml:lang="tr-TR">RC: Köpek gibi bir hayvan mı?</span></p>

      <p class="paragraf para-style-override-17"><span class="metin-1" xml:lang="tr-TR">LK: Sanırım. Söylemediler.</span></p>

      <p class="paragraf para-style-override-17"><span class="metin-1" xml:lang="tr-TR">RC: Başka?</span></p>

      <p class="paragraf para-style-override-17"><span class="metin-1" xml:lang="tr-TR">LK: Ateşi yüksekmiş. Kusmuş.</span></p>

      <p class="paragraf para-style-override-17"><span class="metin-1" xml:lang="tr-TR">RC: Sadece bunları mı söylediler?</span></p>

      <p class="paragraf para-style-override-17"><span class="metin-1" xml:lang="tr-TR">LK: Evet.</span></p>

      <p class="paragraf para-style-override-17"><span class="metin-1" xml:lang="tr-TR">RC: Acil servise inince ne gördünüz peki?</span></p>

      <p class="paragraf para-style-override-17"><span class="metin-1" xml:lang="tr-TR">LK: Adam üçüncü yatakta yatıyordu. İki hasta daha vardı sadece. Pazarları acil servis sakin olur genellikle.</span></p>

      <p class="paragraf para-style-override-17"><span class="metin-1" xml:lang="tr-TR">RC: Saat kaçtı?</span></p>

      <p class="paragraf para-style-override-17"><span class="metin-1" xml:lang="tr-TR">LK: Biri çeyrek geçe veya bir buçuktu.</span></p>

      <p class="paragraf para-style-override-17"><span class="metin-1" xml:lang="tr-TR">RC: Bay Letourneau’yu muayene ettiniz mi?</span></p>

      <p class="paragraf para-style-override-17"><span class="metin-1" xml:lang="tr-TR">LK: Hayır.</span></p>

      <p class="paragraf para-style-override-17"><span class="metin-1" xml:lang="tr-TR">RC: Şöyle sorayım. Hastayı gördünüz mü?</span></p>

      <p class="paragraf para-style-override-17"><span class="metin-1" xml:lang="tr-TR">(</span><span class="metin-italik" xml:lang="tr-TR">Sessizlik.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">RC: Doktor Kyle?</span></p>

      <p class="paragraf para-style-override-17"><span class="metin-1" xml:lang="tr-TR">LK: Pardon, soru neydi?</span></p>

      <p class="paragraf para-style-override-17"><span class="metin-1" xml:lang="tr-TR">RC: Bu gece acil serviste Bay Letourneau’yu gördünüz mü?</span></p>

      <p class="paragraf para-style-override-17"><span class="metin-1" xml:lang="tr-TR">LK: Evet, Mark da oradaydı.</span></p>

      <p class="paragraf para-style-override-17"><span class="metin-1" xml:lang="tr-TR">RC: Doktor Mark Shin’den mi bahsediyorsunuz?</span></p>

      <p class="paragraf para-style-override-17"><span class="metin-1" xml:lang="tr-TR">LK: O da oradaydı. Onunla konuştunuz mu?</span></p>

      <p class="paragraf para-style-override-17"><span class="metin-1" xml:lang="tr-TR">RC: Doktor Shin öldü Doktor Kyle. Kurbanlardan biriydi.</span></p>

      <p class="paragraf para-style-override-17"><span class="metin-1" xml:lang="tr-TR">LK: (</span><span class="metin-italik" xml:lang="tr-TR">Söyledikleri anlaşılmıyor.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">RC: Sesinizi yükseltir misiniz lütfen?</span></p>

      <p class="paragraf para-style-override-17"><span class="metin-1" xml:lang="tr-TR">LK: Ben... bilmiyorum. Pardon, ne öğrenmek istemiştiniz?</span></p>

      <p class="paragraf para-style-override-17"><span class="metin-1" xml:lang="tr-TR">RC: Bay Letourneau hakkında ne anlatabilirsiniz? Nasıl görünüyordu?</span></p>

      <p class="paragraf para-style-override-17"><span class="metin-1" xml:lang="tr-TR">LK: Nasıl mı görünüyordu?</span></p>

      <p class="paragraf para-style-override-17"><span class="metin-1" xml:lang="tr-TR">RC: Evet. Uyanık mıydı?</span></p>

      <p class="paragraf para-style-override-17"><span class="metin-1" xml:lang="tr-TR">LK: Uyanıktı.</span></p>

      <p class="paragraf para-style-override-17"><span class="metin-1" xml:lang="tr-TR">RC: Başka ne gözlemlediniz?</span></p>

      <p class="paragraf para-style-override-17"><span class="metin-1" xml:lang="tr-TR">LK: Kafası karışmıştı. Huzursuzdu. Rengi tuhaftı.</span></p>

      <p class="paragraf para-style-override-17"><span class="metin-1" xml:lang="tr-TR">RC: Nasıl tuhaftı?</span></p>

      <p class="paragraf para-style-override-17"><span class="metin-1" xml:lang="tr-TR">(</span><span class="metin-italik" xml:lang="tr-TR">Sessizlik.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">LK: Tuvalete gitmem gerek.</span></p>

      <p class="paragraf para-style-override-17"><span class="metin-1" xml:lang="tr-TR">RC: Önce birkaç soru sorayım. Yorgun olduğunuzu biliyorum. Sizi bir an önce buradan çıkaracağım, söz veriyorum.</span></p>

      <p class="paragraf para-style-override-17"><span class="metin-1" xml:lang="tr-TR">LK: Çocuğunuz var mı Dedektif Chernow?</span></p>

      <p class="paragraf para-style-override-17"><span class="metin-1" xml:lang="tr-TR">RC: Pardon?</span></p>

      <p class="paragraf para-style-override-17"><span class="metin-1" xml:lang="tr-TR">LK: Çocuğunuz var mı? Merak ettim sadece.</span></p>

      <p class="paragraf para-style-override-17"><span class="metin-1" xml:lang="tr-TR">RC: Evet, iki oğlum var.</span></p>

      <p class="paragraf para-style-override-17"><span class="metin-1" xml:lang="tr-TR">LK: Kaç yaşındalar? Sormamın sakıncası yoksa eğer.</span></p>

      <p class="paragraf para-style-override-17"><span class="metin-1" xml:lang="tr-TR">RC: Beş ve yedi. Size birkaç sorum daha olacak sadece. Yanıtlayabilir misiniz?</span></p>

      <p class="paragraf para-style-override-17"><span class="metin-1" xml:lang="tr-TR">LK: Ama kızınız olsun diye uğraşıyorsunuzdur, değil mi? Kız bebek gibisi yoktur inanın.</span></p>

      <p class="paragraf para-style-override-17"><span class="metin-1" xml:lang="tr-TR">RC: Şimdi Bay Letourneau’da odaklanalım, olur mu? Huzursuzdu demiştiniz. Bunu açabilir misiniz?</span></p>

      <p class="paragraf para-style-override-17"><span class="metin-1" xml:lang="tr-TR">LK: Açayım mı?</span></p>

      <p class="paragraf para-style-override-17"><span class="metin-1" xml:lang="tr-TR">RC: Evet. Ne yaptı?</span></p>

      <p class="paragraf para-style-override-17"><span class="metin-1" xml:lang="tr-TR">LK: Tuhaf bir ses çıkarıyordu.</span></p>

      <p class="paragraf para-style-override-17"><span class="metin-1" xml:lang="tr-TR">RC: Tarif edebilir misiniz?</span></p>

      <p class="paragraf para-style-override-17"><span class="metin-1" xml:lang="tr-TR">LK: Genzinden gelen bir hırıltıydı. İnliyordu. Çok acı çekiyor gibiydi.</span></p>

      <p class="paragraf para-style-override-17"><span class="metin-1" xml:lang="tr-TR">RC: Ağrı kesici vermiş miydiler?</span></p>

      <p class="paragraf para-style-override-17"><span class="metin-1" xml:lang="tr-TR">LK: Tramadol vermişlerdi. Tramadol’du galiba.</span></p>

      <p class="paragraf para-style-override-17"><span class="metin-1" xml:lang="tr-TR">RC: Yanınızda Doktor Shin’den başka kim vardı?</span></p>

      <p class="paragraf para-style-override-17"><span class="metin-1" xml:lang="tr-TR">(</span><span class="metin-italik" xml:lang="tr-TR">Sessizlik.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">RC: Doktor Kyle? Bay Letourneau’yu muayene ederken yanınızda başka kim vardı?</span></p>

      <p class="paragraf para-style-override-17"><span class="metin-1" xml:lang="tr-TR">LK: Hemşirelerden biri. Adamı yatıştırmaya çalışıyordu. Adam çok huzursuzdu.</span></p>

      <p class="paragraf para-style-override-17"><span class="metin-1" xml:lang="tr-TR">RC: Başka kimse var mıydı?</span></p>

      <p class="paragraf para-style-override-17"><span class="metin-1" xml:lang="tr-TR">LK: Hatırlamıyorum. Bir hademe? Hayır, iki.</span></p>

      <p class="paragraf para-style-override-17"><span class="metin-1" xml:lang="tr-TR">RC: Sonra ne oldu.</span></p>

      <p class="paragraf para-style-override-17"><span class="metin-1" xml:lang="tr-TR">LK: Adam krize girdi.</span></p>

      <p class="paragraf para-style-override-17"><span class="metin-1" xml:lang="tr-TR">RC: Hasta nöbet geçirmeye mi başladı yani?</span></p>

      <p class="paragraf para-style-override-17"><span class="metin-1" xml:lang="tr-TR">LK: Evet.</span></p>

      <p class="paragraf para-style-override-17"><span class="metin-1" xml:lang="tr-TR">RC: O zaman ne yaptınız?</span></p>

      <p class="paragraf para-style-override-17"><span class="metin-1" xml:lang="tr-TR">LK: Kocam nerede?</span></p>

      <p class="paragraf para-style-override-17"><span class="metin-1" xml:lang="tr-TR">RC: Kapının ardında. Sizinle birlikte geldi. Hatırlamıyor musunuz?</span></p>

      <p class="paragraf para-style-override-17"><span class="metin-1" xml:lang="tr-TR">LK: Brad burada mı?</span></p>

      <p class="paragraf para-style-override-17"><span class="metin-1" xml:lang="tr-TR">RC: Pardon. Brad kim?</span></p>

      <p class="paragraf para-style-override-17"><span class="metin-1" xml:lang="tr-TR">LK: Kocam. Brad Wolgast. FBI’da çalışıyor. Onu tanıyorsunuzdur belki.</span></p>

      <p class="paragraf para-style-override-17"><span class="metin-1" xml:lang="tr-TR">RC: Doktor Kyle, kafam karıştı. Sizinle gelen adamın adı David Centre. Kocanız değil mi o?</span></p>

      <p class="paragraf para-style-override-17"><span class="metin-1" xml:lang="tr-TR">(</span><span class="metin-italik" xml:lang="tr-TR">Sessizlik.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">RC: Doktor Kyle? Sorduğum soruyu anladınız mı?</span></p>

      <p class="paragraf para-style-override-17"><span class="metin-1" xml:lang="tr-TR">LK: David tabii ki kocam. Ne tuhaf konuşuyorsunuz. Bu kanlar nereden çıktı? Kaza mı geçirdim?</span></p>

      <p class="paragraf para-style-override-17"><span class="metin-1" xml:lang="tr-TR">RC: Hayır Doktor Kyle. Hastanedeydiniz. Konuştuğumuz şey bu. Üç saat önce acil serviste dokuz kişi öldürüldü. Olanları anlamaya çalışıyoruz.</span></p>

      <p class="paragraf para-style-override-17"><span class="metin-1" xml:lang="tr-TR">(</span><span class="metin-italik" xml:lang="tr-TR">Sessizlik.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">LK: Bana baktı. Neden sırf bana baktı?</span></p>

      <p class="paragraf para-style-override-17"><span class="metin-1" xml:lang="tr-TR">RC: Kim size baktı Doktor Kyle?</span></p>

      <p class="paragraf para-style-override-17"><span class="metin-1" xml:lang="tr-TR">LK: Korkunçtu.</span></p>

      <p class="paragraf para-style-override-17"><span class="metin-1" xml:lang="tr-TR">RC: Ne korkunçtu?</span></p>

      <p class="paragraf para-style-override-17"><span class="metin-1" xml:lang="tr-TR">LK: Önce hemşireyi öldürdü. Öyle çok kan vardı ki. Derya deniz gibi.</span></p>

      <p class="paragraf para-style-override-17"><span class="metin-1" xml:lang="tr-TR">RC: Bay Letourneau’dan mı bahsediyorsunuz? Hemşireyi mi öldürdü? Açık konuşun lütfen.</span></p>

      <p class="paragraf para-style-override-17"><span class="metin-1" xml:lang="tr-TR">LK: Susadım. Tekrar su alabilir miyim?</span></p>

      <p class="paragraf para-style-override-17"><span class="metin-1" xml:lang="tr-TR">RC: Birazdan. Bay Letourneau hemşireyi nasıl öldürdü?</span></p>

      <p class="paragraf para-style-override-17"><span class="metin-1" xml:lang="tr-TR">LK: Öyle çabuk oldu ki. Bir insan nasıl o kadar hızlı hareket edebilir?</span></p>

      <p class="paragraf para-style-override-17"><span class="metin-1" xml:lang="tr-TR">RC: Odaklanmanız gerek Doktor Kyle. Bay Letourneau hemşireyi neyle öldürdü? Silahla mı?</span></p>

      <p class="paragraf para-style-override-17"><span class="metin-1" xml:lang="tr-TR">LK: Silah mı? Silah hatırlamıyorum.</span></p>

      <p class="paragraf para-style-override-17"><span class="metin-1" xml:lang="tr-TR">RC: Nasıl öldürdü peki?</span></p>

      <p class="paragraf para-style-override-17"><span class="metin-1" xml:lang="tr-TR">(</span><span class="metin-italik" xml:lang="tr-TR">Sessizlik.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">RC: Doktor Kyle?</span></p>

      <p class="paragraf para-style-override-17"><span class="metin-1" xml:lang="tr-TR">LK: Kımıldayamadım. O şey... bana öylece baktı.</span></p>

      <p class="paragraf para-style-override-17"><span class="metin-1" xml:lang="tr-TR">RC: Size bir şey mi baktı? Odada başka biri mi vardı?</span></p>

      <p class="paragraf para-style-override-17"><span class="metin-1" xml:lang="tr-TR">LK: Ağzını kullandı. Öyle öldürdü.</span></p>

      <p class="paragraf para-style-override-17"><span class="metin-1" xml:lang="tr-TR">RC: Bay Letournau’nun hemşireyi ısırdığını mı söylüyorsunuz?</span></p>

      <p class="paragraf para-style-override-17"><span class="metin-1" xml:lang="tr-TR">LK: Hamileyim. Bebeğim olacak.</span></p>

      <p class="paragraf para-style-override-17"><span class="metin-1" xml:lang="tr-TR">RC: Bunu görebiliyorum Doktor Kyle. Çok stresli bir konu olduğunu biliyorum.</span></p>

      <p class="paragraf para-style-override-17"><span class="metin-1" xml:lang="tr-TR">LK: Dinlenmem gerek. Eve gitmek istiyorum.</span></p>

      <p class="paragraf para-style-override-17"><span class="metin-1" xml:lang="tr-TR">RC: Buradan bir an önce gitmeniz için elimizden geleni yapacağız. Sırf netleştirmek adına soruyorum: Bay Letourneau’nun hemşireyi ısırdığını mı söylüyorsunuz?</span></p>

      <p class="paragraf para-style-override-17"><span class="metin-1" xml:lang="tr-TR">LK: Hemşire iyi mi?</span></p>

      <p class="paragraf para-style-override-17"><span class="metin-1" xml:lang="tr-TR">RC: Başı koparıldı Doktor Kyle. Sizi bulduğumuzda, onun gövdesine sarılmıştınız. Hatırlamıyor musunuz?</span></p>

      <p class="paragraf para-style-override-17"><span class="metin-1" xml:lang="tr-TR">LK: (</span><span class="metin-italik" xml:lang="tr-TR">Söyledikleri anlaşılmıyor.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">RC: Sesinizi yükseltir misiniz lütfen?</span></p>

      <p class="paragraf para-style-override-17"><span class="metin-1" xml:lang="tr-TR">LK: Ne istediğinizi anlamıyorum. Bana bu soruları neden soruyorsunuz?</span></p>

      <p class="paragraf para-style-override-17"><span class="metin-1" xml:lang="tr-TR">RC: Çünkü siz oradaydınız. Tek görgü tanığı sizsiniz. Bu gece dokuz kişinin öldürüldüğünü gördünüz. Parçalandılar Doktor Kyle.</span></p>

      <p class="paragraf para-style-override-17"><span class="metin-1" xml:lang="tr-TR">LK: (</span><span class="metin-italik" xml:lang="tr-TR">Söyledikleri anlaşılmıyor.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">RC: Doktor Kyle.</span></p>

      <p class="paragraf para-style-override-17"><span class="metin-1" xml:lang="tr-TR">LK: O gözler. Cehenneme bakmak gibiydi. Karanlığın içine sonsuza dek düşmek gibiydi. Cehenneme inanır mısınız dedektif?</span></p>

      <p class="paragraf para-style-override-17"><span class="metin-1" xml:lang="tr-TR">RC: Kimin gözleri?</span></p>

      <p class="paragraf para-style-override-17"><span class="metin-1" xml:lang="tr-TR">LK: İnsan değildi. İnsan olamazdı.</span></p>

      <p class="paragraf para-style-override-17"><span class="metin-1" xml:lang="tr-TR">RC: Hâlâ Bay Letourneau’dan mı bahsediyorsunuz?</span></p>

      <p class="paragraf para-style-override-17"><span class="metin-1" xml:lang="tr-TR">LK: Bunu düşünemem. Bebeği düşünmeliyim.</span></p>

      <p class="paragraf para-style-override-17"><span class="metin-1" xml:lang="tr-TR">RC: Ne gördünüz? Ne gördüğünüzü söyleyin bana.</span></p>

      <p class="paragraf para-style-override-17"><span class="metin-1" xml:lang="tr-TR">LK: Eve gitmek istiyorum. Bu konuda daha fazla konuşmak istemiyorum. Beni zorlamayın.</span></p>

      <p class="paragraf para-style-override-17"><span class="metin-1" xml:lang="tr-TR">RC: O insanları öldüren neydi Doktor Kyle?</span></p>

      <p class="paragraf para-style-override-17"><span class="metin-1" xml:lang="tr-TR">(</span><span class="metin-italik" xml:lang="tr-TR">Sessizlik.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">RC: Doktor Kyle, iyi misiniz?</span></p>

      <p class="paragraf para-style-override-17"><span class="metin-1" xml:lang="tr-TR">(</span><span class="metin-italik" xml:lang="tr-TR">Sessizlik.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">RC: Doktor Kyle?</span></p>

      <p class="paragraf para-style-override-17"><span class="metin-1" xml:lang="tr-TR">(</span><span class="metin-italik" xml:lang="tr-TR">Sessizlik.</span><span class="metin-1" xml:lang="tr-TR">)</span></p>

      <p class="paragraf para-style-override-17"><span class="metin-1" xml:lang="tr-TR">RC: Doktor Kyle?</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-6" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">4</span></p>

      <p class="cizgi30" xml:lang="en-GB"><img alt="19223.jpg" class="Basic-Graphics-Frame" src="../Images/19223.jpg" width="42%" /></p>

      <p class="paragraf"><span class="metin-1" xml:lang="tr-TR">Dünyanın “Denver’ın Son Direnişçisi” olarak tanıdığı Bernard Kittridge gitme vaktinin geldiğini elektriğin kesildiği sabah anladı.</span></p>

      <p class="paragraf"><span class="metin-1" xml:lang="tr-TR">Elektriğin kesilmesinin neden bu kadar uzun sürdüğünü merak etti. Belediyenin elektrik şebekesini işletecek adam lazımdı ve Kittridge’in on dokuzuncu kattan görebildiği kadarıyla, Denver şehrinde tek bir sağ insan bile kalmamıştı.</span></p>

      <p class="paragraf"><span class="metin-1" xml:lang="tr-TR">Kittridge’in yalnız olduğu anlamına gelmiyordu bu.</span></p>

      <p class="paragraf"><span class="metin-1" xml:lang="tr-TR">Sabahın erken saatlerini –haziranın ilk haftasının güneşli ve bulutsuz bir sabahıydı, hava sıcaklığı yirmi beş derece civarıydı, akşama doğru kan emici canavarların gelme ihtimali vardı– krizin ikinci haftasından beri kaldığı çatı katının balkonunda güneşlenerek geçirmişti. Burası devasa bir yerdi, gökyüzü sarayı gibiydi; sırf mutfak bile Kittridge’in dairesinin tamamı kadardı. Evin sahibi dekorasyonda sadeliği seven biriydi besbelli: şık deri oturma takımları güzel ama konforsuzdu, ışıl ışıl döşemeler travertendendi, halılar küçük ve tüylüydü, cam masalar havada durur gibiydi. İçeri girmek şaşılacak kadar kolay olmuştu. Kittridge kararını verdiğinde şehrin yarısı ölmüş, kaçmış ya da sırra kadem basmıştı bile. Polisler epeydir ortalıkta yoktu. Kittridge, Cherry Creek’teki büyük evlerden birinde barikat kurmayı düşünmüştü, ama gördüklerinden yola çıkarak yüksek bir mekânı yeğlemişti.</span></p>

      <p class="paragraf"><span class="metin-1" xml:lang="tr-TR">Çatı katı dairesinin sahibini uzaktan tanıyordu; mağazanın müdavimlerindendi adam. Adı Warren Filo’ydu. Warren kıyametin kopmasından bir gün önce tesadüf eseri, Alaska’da yapacağı bir av gezisi için malzeme almak amacıyla mağazaya gelmişti. Genç bir adamdı, yaşına göre fazla zengindi... Servetini Wall Street’ten kazanmıştı muhtemelen veya şu halka arzı yapılan yüksek teknoloji şirketlerinden birinin sahibiydi. O gün, dünya hâlâ her zamanki hay huyu içindeyken Kittridge, Warren’ın satın aldığı malzemeleri arabasına taşımasına yardım etmişti. Araba Ferrari’ydi elbette. Kittridge arabanın yanında dururken şöyle düşünmüştü: Oldu olacak, plakana da PUŞT diye yazdırsaydın bari? Warren onun aklından geçeni yüzünden anlamış olmalıydı, çünkü anında kıpkırmızı kesilmişti. Bu kez takım elbiseli değildi, sadece kot pantolon ve önünde SLOAN İŞLETME OKULU yazan bir tişört vardı üstünde. Arabasını Kittridge’e göstermek istemişti belli ki; ama bunu yapınca, muhtemelen yılda elli bin dolardan az kazanan bir Outdoor World kat müdürüne öyle bir arabayla hava atmanın ne kadar aptalca olduğunu anlamıştı. (Kittridge kırk altı bin kazanıyordu aslında.) Kittridge içinden gülmüştü –bu çocuğun tüm bilgilerini toplasan bir kitap etmezdi– ve bir an sessiz kalıp, içinden geçenleri Warren’ın anlamasını beklemişti.</span> <span class="metin-italik" xml:lang="tr-TR">Biliyorum, biliyorum,</span> <span class="metin-1" xml:lang="tr-TR">diye itiraf etmişti Warren.</span> <span class="metin-italik" xml:lang="tr-TR">Biraz abarttım. Ferrari süren o götlerden biri olmayacağıma söz vermiştim kendime. Ama bilsen, yol tutuşu öyle muhteşem ki.</span></p>

      <p class="paragraf"><span class="metin-1" xml:lang="tr-TR">Kittridge, Warren’ın adresini faturadan almıştı. Onun evine taşınması için –Warren sağ salim Alaska’daydı muhtemelen– yönetici odasından anahtarı alıp asansör panelindeki deliğe sokması ve on sekizinci kata çıkması yetmişti. Eşyalarını getirmişti. Bir tekerlekli valiz dolusu giysi, üç kutu silah, el radyosu, gece görüşlü dürbün, işaret fişekleri, ilk yardım kutusu, birkaç şişe çamaşır suyu, asansör kapılarına kaynak yapmak için kaynak makinesi, portatif uydu alıcısı takılı emektar dizüstü bilgisayarı, bir kutu dolusu kitap ve bir ay yetecek kadar yiyecek ve su. Binanın batı cephesi boyunca uzanan balkonun manzarası 180 dereceydi; 25. Eyaletlerarası Yol’a ve Mile High arazisine bakıyordu. Kittridge balkonun birer ucuna hareket algılayıcı kameralar yerleştirmişti; biri sokağa, diğeriyse caddenin karşı tarafındaki binaya dönüktü. Böylece tehlikelerden haberdar olabilecekti, ama en önemlisi o yaratıkları öldürmekti. Bu iş için seçtiği silah sürgülü, .338 kalibre bir Remington 700P idi... İsabetliliği ve durdurma gücü yüksek olan bu tüfekle üç yüz metre ötedeki bir hedefi vurmak mümkündü. Tüfeğe dijital kayıt yapan bir kızılötesi dürbün monte etmişti. Diğer dürbünü kullanarak hedef saptayacaktı; işin geri kalanınıysa balkonun kenarındaki, ikili istinat ayağının üstünde duran tüfek halledecekti.</span></p>

      <p class="paragraf"><span class="metin-1" xml:lang="tr-TR">Kittridge ilk gecesinde, ikinci dördün evresindeki ayın aydınlattığı o rüzgârsız gecede yedi viral vurmuştu: beşi caddede, biri karşı çatıda, biriyse zemin kattaki bir bankanın penceresinin ardındaydı. Sonuncu viral sayesinde meşhur olmuştu. O yaratık veya vampir ya da her neyse –resmi terim “Enfekte Olmuş Kişi”ydi­– Kittridge’in onu zayıf noktasından vurmasından hemen önce dosdoğru merceğe bakmıştı. YouTube’a yüklenen bu görüntü birkaç saat içinde dünyanın dört bir yanına yayılmıştı; sabahleyin belli başlı bütün televizyon kanallarında gösterilmişti.</span> <span class="metin-italik" xml:lang="tr-TR">Kim bu adam?</span> <span class="metin-1" xml:lang="tr-TR">diye sormuştu herkes.</span> <span class="metin-italik" xml:lang="tr-TR">Denver’daki bir gökdelende barikat kurup direnen bu korkusuz-deli-intihara meyilli adam kim?</span></p>

      <p class="paragraf"><span class="metin-1" xml:lang="tr-TR">Ona “Denver’ın Son Direnişçisi” lakabını vermişlerdi.</span></p>

      <p class="paragraf"><span class="metin-1" xml:lang="tr-TR">Kittridge CIA, NSA veya Ulusal Güvenlik’ten birilerinin her an onu alıp götürmeye gelmesini beklemişti başta. Ne de olsa epey ses getiriyordu. Ama bu kişilerin onun faaliyetlerine son vermek için Denver’a gelmek zorunda olmaları Kittridge’in lehineydi. IP numarasını gizlemekte kullandığı sunucuları her gece değiştirdiğinden, IP adresinin bulunması imkânsızdı. Sunucuların çoğu denizaşırı ülkelerdeydi: Rusya, Çin, Endonezya, İsrail, Sudan. Federallerin kolay ulaşamayacağı yerlerdeydiler. Kittridge’in video blogunun –ki ilk gününde iki milyon hit almıştı– üç yüzden fazla ikiz sitesi vardı ve sayıları günbegün artıyordu. Kittridge sadece bir hafta içinde dünya çapında fenomen olmuştu. Twitter, Facebook, Headshot, Sphere: Çektiği görüntüler, parmağını bile kıpırdatmasına gerek kalmadan sanal dünyaya yayılıyordu. Hayran sitelerinden tek bir tanesi iki milyondan fazla üyeye sahipti; DENVER’DAKİ SON DİRENİŞÇİYİM yazılı tişörtler eBay’de peynir ekmek gibi satıyordu.</span></p>

      <p class="paragraf"><span class="metin-1" xml:lang="tr-TR">Babası hep şöyle derdi:</span> <span class="metin-italik" xml:lang="tr-TR">Oğlum, hayattaki en önemli şey topluma katkıda bulunmaktır.</span> <span class="metin-1" xml:lang="tr-TR">Kittridge’in kıyamet vaktinde ön saflarda video blogçuluğu yaparak topluma katkıda bulunacağı kimin aklına gelirdi?</span></p>

      <p class="paragraf"><span class="metin-1" xml:lang="tr-TR">Ama hayat devam ediyordu. Güneş hâlâ doğuyordu. Batıdaki dağlar, insanoğlunun yeryüzünden silinmesine kayıtsız kalarak omuz silkiyordu. Bir ara epey duman vardı –koca koca binalar yanıp kül olmuştu–, ama artık dumanlar dağılmış ve yıkımın boyutu tüyler ürpertici bir netlikle ortaya çıkmıştı. Geceleri şehrin bazı bölgeleri karanlığa gömülse de, bazı kısımlarda ışıklar seçiliyordu hâlâ... Sokak lambalarının titrek ışıkları, benzin istasyonlarıyla marketlerin belirgin floresan ışıkları, açık bırakılmış ve sahiplerinin dönmesini bekleyen sundurma lambalarının ışıkları. Kittridge balkonda etrafı gözetlerken, on sekiz kat aşağıdaki vazifeşinas bir trafik lambasının yeşil, sarı ve kırmızı ışıkları sırayla yanıyordu hâlâ.</span></p>

      <p class="paragraf"><span class="metin-1" xml:lang="tr-TR">Kittridge yalnızlık çekmiyordu. Yalnızlık çekmeyi bırakalı epey olmuştu. Otuz dört yaşındaydı. Biraz kiloluydu –egzersiz yapması bacağı yüzünden zordu–, ama gücü kuvveti hâlâ yerindeydi. Bir zamanlar, yıllar önce evliydi. Hayatının o döneminin ilk yirmi ayını sürekli seks yaparak, mutlu geçirdiğini hatırlıyordu; sonraki yirmi aysa bağrışmalarla, suçlamalarla ve karşı suçlamalarla geçmişti; sonunda boşanmışlardı ve Kittridge çocuk yapmadıklarına memnundu. Denver’a duygusal veya kişisel bir bağlılığı yoktu; gazi maaşı kesildikten sonra kendini burada bulmuştu o kadar. Madalyalı bir gazi olarak iş bulmakta zorlanmayacağını söylemişti herkes. Belki bu doğruydu da. Ama Kittridge acele etmemişti. Yaklaşık bir yılını sadece kitap okumakla geçirmişti... Başta popüler kitaplar, polisiyeler ve macera romanları okumuştu; ama sonra daha nitelikli kitaplara geçmişti:</span> <span class="metin-italik" xml:lang="tr-TR">Döşeğimde Ölürken, Çanlar Kimin İçin Çalıyor, Huckleberry Finn, Muhteşem Gatsby.</span> <span class="metin-1" xml:lang="tr-TR">Koca bir ayı Melville’in</span> <span class="metin-italik" xml:lang="tr-TR">Moby Dick</span><span class="metin-1" xml:lang="tr-TR">’ini okuyarak geçirmişti. Bunların çoğunu öğrenciyken her nasılsa okumadığı ve okuması gerektiğini düşündüğü kitaplar oldukları için okusa da, çoğunu gerçekten beğenmişti. Stüdyo dairesinin sessizliğinde oturup başka hayatların ve zamanların öykülerine dalmak, yıllarca susuzluk çektikten sonra kana kana su içmek gibiydi. Kittridge gündüzleri Outdoor World’de çalışırken, devlet üniversitesindeki birkaç kursa yazılmıştı; geceleri ve öğle tatillerinde kitap okuyup ödev yapardı. Bu kitapların sayfalarındaki bir şey, kendini iyi hissetmesini sağlıyordu; belleğinin karanlık akıntıları onu aşağı çekmeden önce bu cankurtaran salına tutunabiliyordu ve iyimser günlerinde, böyle epey idare edebileceğini düşündüğü bile oluyordu. Kısıtlı, ama idare eder bir hayat.</span></p>

      <p class="paragraf"><span class="metin-1" xml:lang="tr-TR">Sonra dünyanın sonu geldi elbette.</span></p>

      <p class="x40px"><span class="metin-1" xml:lang="tr-TR">Elektriğin kesildiği sabah Kittridge dün gece yaptığı çekimi internete yüklemeyi yeni bitirmişti; terasta oturup Dickens’ın</span> <span class="metin-italik" xml:lang="tr-TR">İki Şehrin Hikâyesi</span> <span class="metin-1" xml:lang="tr-TR">romanını okurken ­–İngiliz avukat Sydney Carton, iflah olmaz idealist Charles Darnay’in nişanlısı Lucie Manette’e olan ölümsüz aşkını yeni ilan etmişti– canı dondurma çekti birden. Warren’ın dev mutfağının –burada beş yıldızlı restoran açılabilirdi– neredeyse tamtakır kuru bakır olması şaşırtıcı değildi ve Kittridge boş buzdolabında bulduğu, küflenmiş birkaç paket yemek kabını çoktan atmıştı. Ama Warren’ın Ben &amp; Jerry’s’in Chocolate Fudge Brownie dondurmasına bayıldığı belliydi, çünkü buzluk bu dondurmayla doluydu. Chunky Monkey, Cherry Garcia, Phish Food, hatta sade vanilyalı dondurma bile yoktu. Sadece Chocolate Fudge Brownie vardı. Kittridge biraz çeşitlilik olmasını yeğlerdi, ne de olsa bir süre dondurma yiyemeyecekti artık; ama konserve çorbayla krakerden başka yiyecek pek bir şeyi olmadığından, haline şükrediyordu. Kitabını koltuğunun kolçağına bırakıp kalktı ve sürme cam kapıyı açıp daireye girdi.</span></p>

      <p class="paragraf"><span class="metin-1" xml:lang="tr-TR">Mutfağa vardığında bir terslik sezmeye başlamıştı artık, ne olduğunu henüz bilmese de. Meseleyi ancak karton kutuyu açıp da kaşığını erimiş Chocolate Fudge Brownie’ye daldırınca anladı.</span></p>

      <p class="paragraf"><span class="metin-1" xml:lang="tr-TR">Işığı açmayı denedi. Bir şey olmadı. Dairede gezinip lambaları ve ışık düğmelerini kontrol etti. Sonuç hep aynıydı.</span></p>

      <p class="paragraf"><span class="metin-1" xml:lang="tr-TR">Kittridge oturma odasının ortasında duraksayıp derin bir nefes aldı.</span> <span class="metin-italik" xml:lang="tr-TR">Tamam,</span> <span class="metin-1" xml:lang="tr-TR">diye düşündü,</span> <span class="metin-italik" xml:lang="tr-TR">tamam.</span> <span class="metin-1" xml:lang="tr-TR">Bunu bekliyordu zaten. Hatta geç bile kalmıştı. Saatine baktı: 09.32. Güneş sekizi biraz geçe batacaktı. Kaçmak için on buçuk saati vardı.</span></p>

      <p class="paragraf"><span class="metin-1" xml:lang="tr-TR">Bir sırt çantasına protein barları, su şişeleri, temiz çoraplar ve iç çamaşırları, ilk yardım kutusu, kalın bir ceket, bir şişe Zyrtec (alerjileri bahar boyunca azmıştı), diş fırçası ve ustura koydu.</span> <span class="metin-italik" xml:lang="tr-TR">İki Şehrin Hikâyesi</span><span class="metin-1" xml:lang="tr-TR">’ni de almayı düşündü bir an; ama bu pratik gelmeyince, kitabı biraz üzüntüyle kenara bıraktı. Yatak odasında penye tişört, kargo pantolon, av yeleği ve hafif botlar giydi. Yanına hangi silahları alacağını birkaç dakika düşündükten sonra av bıçağında, bir çift Glock 19’da ve katlanabilir dipçikli retro model Polonya malı AK’de karar kıldı: Ancak yakın menzilde etkili olan bu tüfeğe ihtiyacı olacağını düşünmüştü. Glocklar çapraz kayışlı tabanca askısının kılıflarına tam oturdu. Kittridge yelek ceplerine bol bol dolu fişek koydu, tüfeğin askılığını taktı, sırt çantasını omuzlarına astı ve terasa döndü.</span></p>

      <p class="paragraf"><span class="metin-1" xml:lang="tr-TR">Caddedeki trafik lambasını o zaman fark etti. Yeşil, sarı, kırmızı. Yeşil, sarı, kırmızı. Bunun sadece tesadüf olduğunu sanmıyordu.</span></p>

      <p class="paragraf"><span class="metin-1" xml:lang="tr-TR">Onu bulmuşlardı.</span></p>

      <p class="paragraf"><span class="metin-1" xml:lang="tr-TR">Halat çatıdaki bir gider borusuna bağlıydı. Kittridge halattaki kuşam tertibatına oturup kemeri bağladı ve önce sağlam bacağını, sonra da sakat bacağını korkuluğun üstünden aşırdı. Yükseklik korkusu olmasa da aşağı bakmadı. Balkonun kenarında, çatı katı dairesinin pencerelerine dönük halde duruyordu. Bir helikopterin yaklaştığını işitti.</span></p>

      <p class="paragraf"><span class="metin-1" xml:lang="tr-TR">Denver’ın Son Direnişçisi paydos ediyordu.</span></p>

      <p class="paragraf"><span class="metin-1" xml:lang="tr-TR">Ayağıyla balkonu itince kendini havada buldu; sarsılarak aşağı kayıyordu. Bir kat, iki kat, üç kat inerken, halat ellerinin arasından sorunsuzca kaydı: Kittridge dört kat aşağıdaki dairenin balkonuna indi. Tanıdık bir acı, sol dizinden yukarıya yayıldı; acıyı bastırmak için dişlerini gıcırdattı. Helikopter artık iyice yaklaşmıştı; pervane gürültüsü binalardan yankılanıyordu. Kittridge kuşam tertibatından çıkıp Glocklardan birini çekti ve balkon kapısının camını tek atışta parçaladı.</span></p>

      <p class="paragraf"><span class="metin-1" xml:lang="tr-TR">Daire havasızdı; kış boyu kapalı kalmış bir kulübe gibiydi. Ağır mobilyalar, yaldızlı aynalar, şöminenin üstünde duran yağlıboya at tablosu göze çarpıyor, bir yerlerden çürük kokusu geliyordu. Kittridge sessiz daireden geçerken etrafa pek bakınmadı. Kapıda duraksayıp AK’ye fener taktıktan sonra koridora çıktı ve merdivene yöneldi.</span></p>

      <p class="paragraf"><span class="metin-1" xml:lang="tr-TR">On altı kat aşağıdaki yeraltı otoparkında duran Ferrari’nin anahtarları cebindeydi. Kittridge merdiven kapısını omuz vurarak açtıktan sonra AK’nin huzmesini aşağı yukarı gezdirerek etrafı çabucak kolaçan etti. İçerisi güvenliydi. Yelek cebinden aldığı bir işaret fişeğinin plastik kapağını dişleriyle açıp, ateşleme düğmesini ortaya çıkardı. Patlama sesiyle birlikte yanan ateş etrafa kıvılcımlar yağdırdı. Kittridge işaret fişeğini yana uzatıp merdiven boşluğuna bıraktı; aşağıda bir şey olup olmadığını birazdan öğrenecekti. İşaret fişeğinin duman çıkartarak düşmesini seyretti. İşaret fişeği bir tırabzandan sekerek gözden kayboldu. Kittridge ona kadar saydı. Hiçbir şey olmadı; hareket yoktu.</span></p>

      <p class="paragraf"><span class="metin-1" xml:lang="tr-TR">En alt kata vardığında üç işaret fişeği daha harcamıştı; garaja açılan kapı kalın çeliktendi, sürgülüydü ve küçük, dörtgen penceresi kırılmaz camdandı. Yer çöplerle kaplıydı: Kola ve konserve kutuları ve çubuk şeker ambalajlarıyla. Buruşuk bir sırt yatağı ve bir yığın küflü giysi, burada birisinin uyuduğunu... tıpkı kendisi gibi saklandığını gösteriyordu.</span></p>

      <p class="paragraf"><span class="metin-1" xml:lang="tr-TR">Kittridge binaya ilk geldiği gün garajı kolaçan etmişti. Ferrari garajın güneybatı köşesine, altmış metre kadar öteye park edilmişti. Kittridge’in arabayı kapının daha yakınına getirmesi iyi olurdu herhalde, ama Warren’ın anahtarlarını ancak üç gün sonra bulabilmişti –kim araba anahtarlarını banyo çekmecesine koyardı ki?– ve o zaman çatı katı dairesine kapanmıştı artık.</span></p>

      <p class="paragraf"><span class="metin-1" xml:lang="tr-TR">Uzaktan kumandanın dört düğmesi vardı: ikisi kapılar içindi, biri alarm düğmesiydi ve Kittridge dördüncünün motoru uzaktan çalıştırmaya yaradığını umuyordu. Önce bu düğmeye bastı.</span></p>

      <p class="paragraf"><span class="metin-1" xml:lang="tr-TR">Garajın derinliklerinden kesik bir bip sesi, sonra da Ferrari’nin motorunun boğuk gürlemesi geldi. Bir başka hata: Ferrari duvara dönük park edilmişti. Kittridge’in bunu önceden düşünmüş olması gerekirdi. Şimdi kaçması daha çok zaman alacaktı; üstelik araba diğer tarafa dönük olsa garajı farlarıyla daha çok aydınlatırdı. Kittridge’in kapı penceresinden görebildiği tek şey uzaktaki, arabanın karanlıkta kedi gibi mırlayarak beklediği yerdeki aydınlık kısımdı. Garajın geri kalanı zifiri karanlıktı. Enfekte olanlar bir şeylerden sarkmayı seviyorlardı: tavan kirişlerinden, borulardan, tutunabildikleri her şeyden. Küçücük bir yarık bile yetiyordu onlara. Tepeden saldırıyorlardı.</span></p>

      <p class="paragraf"><span class="metin-1" xml:lang="tr-TR">Karar anı gelmişti. Yine işaret fişeği atıp, ne olacağını görmeli miydi? Karanlıkta gizlice, sine sine ilerlemeli miydi? Kapıyı açıp var gücüyle koşmalı mıydı?</span></p>

      <p class="paragraf"><span class="metin-1" xml:lang="tr-TR">Sonra çok yukarıdaki bir merdiven kapısının gıcırdayarak açıldığını işitti. Nefesini tutup kulak kabarttı. İki kişiydiler. Gerileyerek kapıdan uzaklaşıp başını kaldırdı. On kat yukarıda, bir çift kırmızı nokta duvarlarda dans ediyordu.</span></p>

      <p class="paragraf"><span class="metin-1" xml:lang="tr-TR">Kittridge kapıyı açıp var gücüyle koştu.</span></p>

      <p class="paragraf"><span class="metin-1" xml:lang="tr-TR">Ferrari’yle arasındaki mesafenin yarısını kat etmişken, arkasında ilk viral belirdi. Kittridge’in dönüp ateş edecek zaman yoktu; koşmayı sürdürdü. Dizindeki acı mum alevi gibiydi; kemiğine buz kıracağı saplanmıştı sanki. Etrafında uyanan varlıkları, garajın canlandığını hissediyordu. Ferrari’nin kapısını açıp AK ile sırt çantasını içeri attı ve arabaya dalıp kapıyı kapadı. Taşıt öyle alçaktı ki, Kittridge yerde oturduğu hissine kapıldı. Gizemli göstergelerle ve düğmelerle dolu olan gösterge paneli, uzay gemisine aitmiş gibi ışıl ışıldı. Bir eksiklik vardı. Vites kolu neredeydi?</span></p>

      <p class="paragraf"><span class="metin-1" xml:lang="tr-TR">Bir metal</span> <span class="metin-italik" xml:lang="tr-TR">tangırtısı</span> <span class="metin-1" xml:lang="tr-TR">koptu ve Kittridge’in görüş alanı yaratıkla doldu. Viral kaputa sıçramış ve sürüngen gibi çömelmişti. Bir an öylece durup Kittridge’e sakince baktı; avını inceleyen bir avcı hayvandı. Buz küpü kalınlığındaki Rolex kol saati hariç çıplaktı.</span> <span class="metin-italik" xml:lang="tr-TR">Warren?</span> <span class="metin-1" xml:lang="tr-TR">diye düşündü Kittridge, çünkü adamı arabasına kadar geçirdiği gün Warren’ın bileğinde o saatin aynısı vardı.</span> <span class="metin-italik" xml:lang="tr-TR">Warren, sen misin eski dostum? Sensen eğer, bu aracın vitesi nerede diye soracaktım.</span></p>

      <p class="paragraf"><span class="metin-1" xml:lang="tr-TR">Sonra direksiyonun alt tarafındaki bir çift kolu parmak uçlarıyla keşfetti. Vites kolları direksiyondaydı. Soldaki vites yükseltiyor, sağdakiyse vites düşürüyordu. Motosikletlerdeki gibi. Geri vites düğmesi de gösterge panelinde bir yerde olmalıydı.</span></p>

      <p class="paragraf"><span class="metin-italik" xml:lang="tr-TR">Şu R yazan düğme olsa gerek, seni dâhi. İşte şu.</span></p>

      <p class="paragraf"><span class="metin-1" xml:lang="tr-TR">Kittridge düğmeye ve gaza bastı. Gaza fazla basmıştı: tekerlekler duman çıkararak ciyaklarken geriye fırlayan Ferrari bir beton kolona çarptı. Önce koltuğuna yapışan, sonra da öne savrulan Kittridge’in başı yan pencerenin kalın camına küt diye çarptı. Beyni diyapazon gibi çınladı; gözlerinin önünde gümüşi noktacıklar dans etti. Bu noktacıklar ilginçti, ilginç ve güzeldi, ama içindeki başka bir ses bu görüntüye bir an olsun kapılırsa öleceğini söyledi ona. Kaputtan yere düşen viral doğrulmaktaydı. Arabanın ön camını kırıp içeri girmeye çalışacaktı şüphesiz.</span></p>

      <p class="paragraf"><span class="metin-1" xml:lang="tr-TR">Viralin göğsünde iki kırmızı nokta belirdi.</span></p>

      <p class="paragraf"><span class="metin-1" xml:lang="tr-TR">Gözlerini kuşlara has bir hızla Kittridge’den ayıran yaratık, merdiven kapısından geçen askerlerin üstüne saldırdı. Kittridge direksiyonu çevirip sağ kolu kavradı ve şanzımanı harekete geçirirken gaza bastı. Araba sarsılarak öne fırladı: Kittridge koltuğuna yapışırken, otomatik silah sesleri işitti. Tam arabanın kontrolünü tekrar yitireceğini düşünürken çıkış yolunu buldu; garaj duvarları iki yanından akıyordu. Askerler ona sadece bir an kazandırmışlardı; dikiz aynasına göz atınca, bir insan bedeninin bomba patlamışçasına parçalandığını arka farlarının ışığında gördü. İkinci asker ortalıkta yoktu; ama Kittridge o adamın mutlaka öldüğüne, kanlı parçalara ayrıldığına bahse girebilirdi.</span></p>

      <p class="paragraf"><span class="metin-1" xml:lang="tr-TR">Bir daha arkasına bakmadı.</span></p>

      <p class="paragraf"><span class="metin-1" xml:lang="tr-TR">Sokağa çıkan rampa iki kat yukarıda, garajın diğer ucundaydı. Kittridge vites düşürüp ilk köşeyi dönerken, motoru gürleyen ve lastikleri ciyaklayan arabanın önüne iki viral daha atladı tavandan. Bir tanesi tekerleklerin altında çatırdayarak ezildi, ama ikincisi mermi gibi giden Ferrari’nin üstünden engelli koşucusu gibi atladı. Kittridge hayrete, hatta hayranlık hissine kapıldı bir an. Elle sinek yakalanamayacağını okulda öğrenmişti; zaman sinekler için farklıydı: bir sineğin beyninde bir saniye bir saatti, bir saatse bir yıldı. Enfekte olanlar da böyleydiler. Zamanın dışındaki varlıklar gibiydiler.</span></p>

      <p class="paragraf"><span class="metin-1" xml:lang="tr-TR">Artık her yerdeydiler, gizlendikleri her yerden çıkıyorlardı. Açlıktan gözleri döndüğünden, intihar edercesine arabaya fırlatıyorlardı kendilerini. Kittridge onlara çarpa çarpa ilerliyordu; dört bir yana savruluyorlardı, çarpılmış korkunç yüzleri ön cama çarptıktan sonra yukarı savrulup gözden kayboluyorlardı. Kittridge iki köşeyi daha döndükten sonra özgür olacaktı, ama virallerden biri arabanın tepesine tutunuyordu şimdi. Kittridge köşeyi dönerken frene basınca, kaygan beton zeminde arkası savrulan arabanın tepesindeki viral kaputun üstüne düştü. Kadındı, bir de üstünde gelinlik var gibiydi. Ön camın dibindeki aralığa parmaklarını daldırıp kendini çekerek emekleme pozisyonuna geçti. Dişleri kanlı olan, ayı kapanına benzeyen ağzını ardına dek açmıştı; boğazının altında minik bir altın haç sallanıyordu.</span> <span class="metin-italik" xml:lang="tr-TR">Düğünün mahvolduğu için üzgünüm,</span> <span class="metin-1" xml:lang="tr-TR">diye düşünen Kittridge tabancalardan birini çekip, direksiyonun üstünden nişan alarak ön cama ateş etti.</span></p>

      <p class="paragraf"><span class="metin-1" xml:lang="tr-TR">Son köşeyi hızla döndü; ileride altın sarısı bir gün ışığı huzmesi yol gösteriyordu. Kittridge rampaya saatte yüz on kilometreyle ve hızlanarak çıktı. Otoparkın çıkışı metal bir bariyerle kapanmıştı, ama bu engel önemsiz göründü. Kittridge nişan alıp pedalı kökledi ve eğildi.</span></p>

      <p class="paragraf"><span class="metin-1" xml:lang="tr-TR">Müthiş bir çatırtı koptu; Ferrari iki saniye boyunca, küçük bir sonsuzluk boyunca havada uçtu. Gün ışığına roket gibi fırladı, kaldırıma kemik sarsıcı bir gürültüyle düştü, altından kıvılcımlar saçıldı. Kittridge nihayet özgürdü, ama yeni bir sorunu vardı şimdi: Onu durduracak bir şey yoktu. Sokağın karşı tarafındaki bankanın lobisine dalacaktı. Araba refüjün üstünden sarsılarak geçerken direksiyonu sola kıran ve frene basan Kittridge kendini çarpışmaya hazırladı. Ama buna gerek yoktu; ciyaklayarak duman çıkaran lastikler dayandı ve bir an sonra Kittridge caddede, bahar sabahına doğru ok gibi ilerledi.</span></p>

      <p class="paragraf"><span class="metin-1" xml:lang="tr-TR">İtiraf etmeliydi. Warren tam olarak ne demişti?</span> <span class="metin-italik" xml:lang="tr-TR">Yol tutuşu muhteşem.</span></p>

      <p class="paragraf"><span class="metin-1" xml:lang="tr-TR">Bu doğruydu. Kittridge daha önce böyle bir araba kullanmamıştı hiç.</span></p>

      <p class="anabaslik" id="toc_marker-7" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">5</span></p>

      <p class="cizgi30" xml:lang="en-GB"><img alt="19225.jpg" class="Basic-Graphics-Frame" src="../Images/19225.jpg" width="42%" /></p>

      <p class="paragraf"><span class="metin-1" xml:lang="tr-TR">Lawrence Grey olarak bilinen adam –bir zamanlar Beeville Erkek Islahevi’nde yatmıştı ve Texas Kamu Güvenliği Teşkilatı’nda seks suçlusu olarak kayıtlıydı; NUH Projesi’nin ve Özel Kuvvetler Bölümü’nün sivil çalışanıydı; Kaynak Grey’di, Geceyi Serbest Kılan’dı, Sıfır’ın Yardımcısı’ydı– bir süredir, uzun süredir ki aslında hiç uzun değildi, hiçlikteydi. Hiç kimseydi ve hiçbir yerde değildi, yok edilmiş bir varlıktı, ne belleği vardı ne geçmişi, bilinci boyutsuz ve kıyısız bir denizde dağılmıştı. O engin, karanlık denizdeki sesler ismini fısıldıyordu:</span> <span class="metin-italik" xml:lang="tr-TR">Grey, Grey</span><span class="metin-1" xml:lang="tr-TR">. Hem var hem yoktular, ebediyet okyanusunda karanlıkla bütünleşmiş halde tek başına salınan ona sesleniyorlardı ve her şeyin üstünde yıldızlar vardı.</span></p>

      <p class="paragraf"><span class="metin-1" xml:lang="tr-TR">Ama sadece yıldızlar değil. Çünkü şimdi bir ışık belirmişti... Grey’in yüzünün yukarısında giderek büyüyen, yumuşak, altın sarısı bir ışık. Üstünde hareket eden, bıçak şeklindeki gölgeler fırıldak gibi dönüyordu ve bu ışıktan sesler geliyordu: dönüşüyle uyumlu, kalp atışını andıran tok sesler. Grey bu muhteşem, dönen ışığı seyretti ve Tanrı’yı gördüğü düşüncesi sızdı bilincine. Suların üstünde hareket eden, dünyanın yüzünü perde kıvrımı gibi okşayan, yaratısına dokunan ve onu kutsayan, cennetteki Tanrı’ydı o ışık. Grey’in içinde gonca gibi açan bu düşünce patlayıp tatlılık yaydı. Ne büyük bir mutluluktu! Nasıl bir idrak ve bağışlanma! Işık Tanrı’ydı ve Tanrı sevgiydi; Grey’in tek yapması gereken o ışığa gitmekti, ışığın içine girmekti, o sevgiyi sonsuza dek hissetmekti. Ve bir ses dedi ki:</span></p>

      <p class="paragraf"><span class="metin-italik" xml:lang="tr-TR">Vakit geldi Grey.</span></p>

      <p class="paragraf"><span class="metin-italik" xml:lang="tr-TR">Gel bana.</span></p>

      <p class="paragraf"><span class="metin-1" xml:lang="tr-TR">Grey yükseldiğini, yukarı kaldırıldığını hissetti. O yükseldikçe gökyüzü kanatlarını açtı ve onu alıp ışığa götürdü; ışık dayanılmayacak kadar parlaktı neredeyse ve sonra: köreltici ve yok edici bir parıltı, Grey’in attığı bir çığlık gibi.</span></p>

      <p class="paragraf"><span class="metin-1" xml:lang="tr-TR">Grey yükseliyor. Grey yeniden doğuyor.</span></p>

      <p class="paragraf"><span class="metin-italik" xml:lang="tr-TR">Gözlerini aç Grey.</span></p>

      <p class="paragraf"><span class="metin-1" xml:lang="tr-TR">Söyleneni yaptı; gözlerini açtı. Görüntüler giderek netleşti. Grey’in yüzünün yukarısında karanlık bir şey nahoş bir şekilde, fırıl fırıl dönmekteydi.</span></p>

      <p class="paragraf"><span class="metin-1" xml:lang="tr-TR">Tavan vantilatörüydü bu.</span></p>

      <p class="paragraf"><span class="metin-1" xml:lang="tr-TR">Grey toz kaçan gözlerini kırpıştırdı. Ağzında acı bir tat vardı; damağı ıslak külle kaplıydı sanki. Kaldığı odanın bir motel zincirine ait olduğu belliydi... Yorgan yırtıktı, köpük yastık ucuzdu, şilte krater gibiydi, tavan mısır patlağını andırıyordu, fazlasıyla geri dönüştürülmüş pis hava burun deliklerini dolduruyordu. Grey’in beyni delik bir kova gibi bomboştu, vücudu jelatin gibi şekilsiz bir yığındı. Başını kımıldatacak gücü bile yok gibiydi. Perdelerden içeriye sızan sarı gün ışığı rutubetli odayı aydınlatıyordu. Grey’in tepesinde sallana sallana dönen vantilatörün aşınmış rulmanları ritmik olarak gıcırdıyordu. Bu görüntü onda amonyak ruhu kokusu almış gibi kötü bir etki uyandırsa da, gözlerini kaçıramıyordu. (Rüyasında bir ara tok sesler duymamış mıydı? Parlak bir ışık onu havaya kaldırmamış mıydı? Ama artık hatırlamıyordu.)</span></p>

      <p class="paragraf"><span class="metin-1" xml:lang="tr-TR">“Güzel, uyanmışsın.”</span></p>

      <p class="paragraf"><span class="metin-1" xml:lang="tr-TR">İkinci yatağın kenarında, gözlerini yere dikmiş bir adam oturuyordu. Ufak tefekti, tombuldu; üstündeki tulumun içinde sosise benziyordu. Nuh Projesi’ndeki sivil çalışanlardan, temizlikçilerden biriydi: Grey gibi olan bu adamların işi milletin sidiğini ve bokunu temizlemek, diskleri yedeklemek ve çubukları saatlerce seyrederek yavaş yavaş kafayı yemekti; hepsi de küçümsenen ve unutulmuş seks suçlularıydı, geçmişlerini kimsenin hatırlamak istemediği adamlardı, vücutları hormonlar yüzünden pelteye dönmüştü, zihinleri ve ruhları kısırlaştırılmış köpekler gibi iğdiş edilmişti adeta.</span></p>

      <p class="paragraf"><span class="metin-1" xml:lang="tr-TR">“Vantilatör işe yarar diye düşündüm. Açıkçası ben o şeye bakamıyorum bile.”</span></p>

      <p class="paragraf"><span class="metin-1" xml:lang="tr-TR">Grey karşılık vermeye çalıştıysa da başaramadı. Dili kupkuruydu; bir milyon sigara içmişti sanki. Görüşü yine bulanıklaşmıştı; lanet olası başı çatlıyordu. Bir oturuşta iki biradan fazla içmeyeli yıllar olsa da –ilaçlar uyku getirirdi ve insanın her şeye olan ilgisini köreltirdi– Grey akşamdan kalmalığın nasıl bir şey olduğunu hatırlıyordu. Şimdi aynen öyle hissediyordu. Dünyanın en kötü akşamdan kalmalığını yaşıyor gibi.</span></p>

      <p class="paragraf"><span class="metin-1" xml:lang="tr-TR">“Ne oldu Grey? Dilini kedi mi kaptı?” Adam sadece kendisinin bildiği bir sebepten dolayı kıkırdadı. “Bu komik, anlarsın ya. Bu koşullar altında. Şu an biraz kedi etine hayır demeyebilirdim.” Grey’e dönüp kaşlarını kaldırdı. “Öyle afallamış görünme. Ne demek istediğimi anlayacaksın. Birkaç gün sonra bastırıyor, hem de çok şiddetle.”</span></p>

      <p class="paragraf"><span class="metin-1" xml:lang="tr-TR">Grey adamın adını hatırladı: Ignacio. Gerçi Grey’in hatırladığı Ignacio daha yaşlıydı, daha çökmüştü, kalın derili alnı buruşuktu, gözeneklerine araba park edilebilirdi ve gerdanı uzun kulaklı bir av köpeğininki gibi sarkıktı. Bu Ignacio ise öyle sağlıklıydı ki, derisi pembeydi, gerçekten</span> <span class="metin-italik" xml:lang="tr-TR">pembeydi</span><span class="metin-1" xml:lang="tr-TR">, yanakları al aldı, cildi bebek teni gibi pürüzsüzdü, gözleri zirkon gibi parlıyordu. Saçı bile gençleşmiş gibiydi. Ama adamın Ignacio olduğu şüphesizdi, çünkü dövmesi vardı... Tulumunun açık yakasından boynuna doğru çıkan, hapishane mürekkebiyle yapılmış, bulanıklaşmış, mavimsi bir kobra.</span></p>

      <p class="paragraf"><span class="metin-1" xml:lang="tr-TR">“Neredeyim?”</span></p>

      <p class="paragraf"><span class="metin-1" xml:lang="tr-TR">“Âlemsin, biliyor musun? Red Roof’tayız.”</span></p>

      <p class="paragraf"><span class="metin-1" xml:lang="tr-TR">“Nerede?”</span></p>

      <p class="paragraf"><span class="metin-1" xml:lang="tr-TR">Adam hafifçe homurdandı. “Lanet olası Red Roof’tayız Grey. Ne sanmıştın ki, bizi Ritz’e göndereceklerini mi?”</span></p>

      <p class="paragraf"><span class="metin-italik" xml:lang="tr-TR">Kimler?</span> <span class="metin-1" xml:lang="tr-TR">diye düşündü Grey. Ignacio</span> <span class="metin-italik" xml:lang="tr-TR">kimleri</span> <span class="metin-1" xml:lang="tr-TR">kastediyordu? Ve “göndermekten” kastı neydi? Ne için göndereceklerdi ki? Grey tam o anda, Ignacio’nun elinde bir şey tuttuğunu fark etti. Tabanca mıydı?</span></p>

      <p class="paragraf"><span class="metin-1" xml:lang="tr-TR">“Iggy? O şeyle ne yapıyorsun?”</span></p>

      <p class="paragraf"><span class="metin-1" xml:lang="tr-TR">Ignacio uzun namlulu 45’lik tabancasını miskince kaldırıp, kaşlarını çatarak baktı. “Pek bir şey yapmıyorum sanki.” Başını kapıya doğru eğdi. “O adamlar da bir ara buradaydılar. Ama hepsi gitti.”</span></p>

      <p class="paragraf"><span class="metin-1" xml:lang="tr-TR">“Hangi adamlar?”</span></p>

      <p class="paragraf"><span class="metin-1" xml:lang="tr-TR">“Yapma Grey. O adamları bilirsin. Hani şu sıska olan, George. Eddie Bilmemne. Atkuyruklu Jude.” Grey’in arkasındaki perdelere baktı. “Açıkçası ondan hiç hazzetmedim. Neler yaptığını duydum; gerçi ben de sütten çıkmış ak kaşık sayılmam ya. Ama onunki iğrençlik resmen.”</span></p>

      <p class="paragraf"><span class="metin-1" xml:lang="tr-TR">Ignacio diğer temizlikçilerden bahsediyordu. Onların burada ne işi vardı?</span> <span class="metin-italik" xml:lang="tr-TR">Kendisinin</span> <span class="metin-1" xml:lang="tr-TR">burada ne işi vardı? Tabanca hayra alamet değildi, ama Grey buraya nasıl geldiğini hiç hatırlamıyordu. Hatırladığı son şey, bina kompleksinin kafeteryasında akşam yemeği yediğiydi: Bol sulu Fransız usulü et sote, yanında elma dilimli patates, taze fasulye, bir de Cherry Coke. Fransız usulü et sote en sevdiği yemekti; hevesle beklerdi hep. Gerçi şimdi o yemeğin yağlı tadını düşününce midesi bulandı. Kusacak gibi oldu. Bir an öylece durup nefes almak zorunda kaldı.</span></p>

      <p class="paragraf"><span class="metin-1" xml:lang="tr-TR">Ignacio tabancasını kapıya doğru gönülsüzce salladı. “İstersen kendin bak. Ama gittiklerine eminim.”</span></p>

      <p class="paragraf"><span class="metin-1" xml:lang="tr-TR">Grey yutkundu. “Nereye gittiler?”</span></p>

      <p class="paragraf"><span class="metin-1" xml:lang="tr-TR">“Duruma bağlı. Gitmeleri gereken yere gittiler, her neresiyse.”</span></p>

      <p class="paragraf"><span class="metin-1" xml:lang="tr-TR">Grey şaşkına dönmüştü. Hangi soruları sorması gerektiğini bile bilemiyordu. Ama alacağı yanıtlardan hoşlanmayacağından emindi. En iyisi sessizce yatmaktı belki de. Eski zamanlardaki gibi korkunç bir şey yapmadığını umuyordu. Eski Grey’in zamanındaki gibi.</span></p>

      <p class="paragraf"><span class="metin-1" xml:lang="tr-TR">“Eh” diyen Ignacio genzini temizledi, “uyandığına göre ben artık gitsem iyi olacak. Yolum uzun, epey yürüyeceğim.” Kalkıp tabancayı uzattı. “Al.”</span></p>

      <p class="paragraf"><span class="metin-1" xml:lang="tr-TR">Grey duraksadı. “Tabancayı ne yapayım?”</span></p>

      <p class="paragraf"><span class="metin-1" xml:lang="tr-TR">“Yani, kendini vurmak istersen diye.”</span></p>

      <p class="paragraf"><span class="metin-1" xml:lang="tr-TR">Grey karşılık veremeyecek kadar afalladı. Tabanca istediği en son şeydi. Üstünde tabanca bulurlarsa onu tekrar hapishaneye yollayacakları kesindi. Silahı almaya davranmayınca, Ignacio tabancayı komodinin üstüne bıraktı.</span></p>

      <p class="paragraf"><span class="metin-1" xml:lang="tr-TR">“Sen yine de bir düşün. Benim gibi uzatma ama. Bekledikçe zorlaşıyor. Bak ne hale düştüm.”</span></p>

      <p class="paragraf"><span class="metin-1" xml:lang="tr-TR">Kapıya giden Ignacio orada durup döndü ve odaya son bir kez göz gezdirdi.</span></p>

      <p class="paragraf"><span class="metin-1" xml:lang="tr-TR">“Gerçekten başardık. Belki merak ediyorsundur diye söylüyorum, biliyorsun ya.” Derin bir nefes alıp yanaklarını şişirdi, sonra da nefes verirken başını yana eğip tavana baktı. “İşin tuhafı, bunu hak edecek ne yaptığımı cidden bilmiyorum. O kadar da kötü bir insan değildim aslında. Yaptıklarımın yarısını istemeden yaptım. Böyle yaratıldığım için.” Tekrar Grey’e baktı; gözleri yaşlıydı. “Psikiyatrım hep öyle derdi. Ignacio, sen böyle yaratılmışsın.”</span></p>

      <p class="paragraf"><span class="metin-1" xml:lang="tr-TR">Grey ne diyeceğini bilemedi. Bazen insanın dili tutulurdu; bu da öyle zamanlardan biriydi herhalde. Ignacio’nun yüz ifadesi, Beeville’den tanıdığı bazı dolandırıcıları hatırlatıyordu ona; o adamlar öyle uzun süredir içerideydiler ki, eski filmlerdeki zombilere dönmüşlerdi. Geçmişlerinden başka bir şeyleri yoktu ve önlerinde sonsuz bir hiçlik uzanıyordu.</span></p>

      <p class="paragraf"><span class="metin-1" xml:lang="tr-TR">“Aman, siktir et.” Ignacio burnunu çekip koluyla sildi. “Yakınmanın anlamı yok artık. Her koyun kendi bacağından asılır. Söylediğim şeyi bir düşün, tamam mı? Görüşürüz Grey.” Açtığı kapıdan içeri giren ışık selinin ardında gözden kayboldu.</span></p>

      <p class="paragraf"><span class="metin-1" xml:lang="tr-TR">Buna ne demeliydi? Grey uzun süre kımıldamadan yattı; zihni buz üstündeki eski bir lastik gibi dönüyordu. Bir yanı uyanıp uyanmadığından, hâlâ rüya görüp görmediğinden emin değildi. Durumu anlamak için bildiklerini gözden geçirdi. Yataktaydı. Yatak bir moteldeydi, Red Roof diye bir yerdeydi. Motel Colorado’da bir yerlerdeydi herhalde, Grey çok uzağa gitmediyse eğer. Pencerelerin aydınlığına bakılırsa sabah vaktiydi. Grey yaralı değil gibiydi. Aşağı yukarı son yirmi dört saati, muhtemelen en fazla bir günü bilinçsiz geçirmişti.</span></p>

      <p class="paragraf"><span class="metin-1" xml:lang="tr-TR">Bu gerçeklerden yola çıkması gerekecekti.</span></p>

      <p class="paragraf"><span class="metin-1" xml:lang="tr-TR">Dirseklerinin üstünde doğruldu. Oda ter ve duman kokuyordu. Grey’in lekelenmiş tulumunun diz kısımları parçalanmıştı; ayakları çıplaktı. Ayak parmaklarını oynatırken eklemleri çıtırdadı. Bir sakatlığı yok gibiydi.</span></p>

      <p class="paragraf"><span class="metin-1" xml:lang="tr-TR">Aslında kendini daha iyi hissetmiyor muydu? Sırf daha iyi de değil... çok daha iyi. Baş ağrısı ve baş dönmesi geçmişti. Görüşü netleşmişti. Uzuvları sağlam ve güçlüydü, taze bir enerjiyle doluydu. Ağzında o pis tat vardı hâlâ –diş fırçası veya sakız bulmalıydı ilk iş olarak– ama bunun dışında kendini gayet iyi hissediyordu.</span></p>

      <p class="paragraf"><span class="metin-1" xml:lang="tr-TR">Dönüp ayaklarını yere indirdi. Oda küçüktü; kahverengi ve turuncu örtülü yataklar ve üstünde televizyon duran küçük sehpa içeriye anca sığıyordu. Ama Grey uzaktan kumandayla televizyonu açmayı denediğinde, karşısına mavi ekran ve çevir sesini andıran bir ses çıktı yalnızca. Kanallarda gezindi; kablolu kanallar, CNN, Savaş Kanalı, GOVTV... hepsinde mavi ekran çıkıyordu. Eh, böyle bir yerden ne beklenirdi ki? Grey’in bu meseleyi müdürle konuşması gerekecekti. Gerçi hatırladığı kadarıyla odanın parasını ödememişti; cüzdanına da aylar önce, bina kompleksine ilk geldiğinde el konmuştu.</span></p>

      <p class="paragraf"><span class="metin-italik" xml:lang="tr-TR">Bina kompleksi,</span> <span class="metin-1" xml:lang="tr-TR">diye düşündü Grey; bu sözcükler içine taş gibi oturdu sanki. Her halükârda başı beladaydı. Kafasına estiği zaman çekip gidemezdi. Jack ile Sam’i, kaçıp giden o iki temizlikçiyi ve Richards’ın küplere binmesini hatırladı. Richards’ı sinirlendirmek hiç de iyi bir fikir değildi, en hafif tabirle. O adama bakmak bile Grey’in içini ürpertiyordu.</span></p>

      <p class="paragraf"><span class="metin-1" xml:lang="tr-TR">Bütün temizlikçiler bu yüzden kaçmışlardı belki de. Richards’tan korktukları için.</span></p>

      <p class="paragraf"><span class="metin-1" xml:lang="tr-TR">Birden susuzluk hissetti... Günlerdir su içmiyormuş gibi delice, manyakça susamıştı. Banyoda yüzünü musluğun altına sıkıştırıp kana kana su içti, suyun yüzünden akmasına izin verdi.</span> <span class="metin-italik" xml:lang="tr-TR">Yavaş ol Grey,</span> <span class="metin-1" xml:lang="tr-TR">diye düşündü,</span> <span class="metin-italik" xml:lang="tr-TR">böyle içersen kusarsın.</span></p>

      <p class="paragraf"><span class="metin-1" xml:lang="tr-TR">Çok geçti; suyun midesine azgın bir dalga gibi indiğini hissedince kendini yerde, dizlerinin üstünde buldu birden; klozete tutunarak, içtiği bütün suyu çıkartıyordu.</span></p>

      <p class="paragraf"><span class="metin-1" xml:lang="tr-TR">Eh, salaklık etmişti. Kendinden başka suçlayacak kimse yoktu. Bir an dizlerinin üstünde kalıp krampın geçmesini beklerken, kusmuğunun kokusunu aldı... Çoğu suydu aslında, ama en son çıkardığı yapış yapış ve yumurta sarısına benzer lapa, Fransız usulü et sotenin hazmedilmemiş kalıntılarıydı şüphesiz. Bir yerini incitmiş de olmalıydı, çünkü kulakları çınlıyordu: o hafif, neredeyse duyulmayacak kadar hafif vızıltı, Grey’in kafatasının derinliklerinde dönen minik bir motorun sesi gibiydi.</span></p>

      <p class="paragraf"><span class="metin-1" xml:lang="tr-TR">Güç bela ayağa kalkıp sifonu çekti. Tuvalet masasında, üstünde kullanılmamış sabunlar, losyonlar ve ufak bir gargara şişesi bulunan bir tepsi görünce, ağzındaki tattan kurtulmak için bir yudum gargara aldı ve ağzını iyice, uzun uzun çalkaladıktan sonra lavaboya tükürdü. Sonra aynada yüzüne baktı.</span></p>

      <p class="paragraf"><span class="metin-1" xml:lang="tr-TR">Grey’in ilk düşüncesi, birilerinin ona şaka yaptığıydı: Hiç komik olmayan bu karmaşık ve imkânsız şakada, aynanın yerine pencere konmuştu her nasılsa ve diğer tarafta bir adam duruyordu... çok daha genç ve yakışıklı bir adam. Bu görüntüye dokunma isteğine karşı koyamayan Grey elini uzatınca, aynadaki adam onun hareketlerini kusursuzca taklit etti.</span> <span class="metin-italik" xml:lang="tr-TR">Ne oluyor lan?</span> <span class="metin-1" xml:lang="tr-TR">diye düşündü Grey, sonra da yüksek sesle söyledi: “Ne oluyor lan?” Gördüğü yüz zayıftı, sivilcesizdi, çekiciydi. Kulaklarını yele gibi örten gür ve parlak saçı kestane rengiydi. Gözleri berrak ve parlaktı; ışıldıyorlardı resmen. Grey hayatında hiç bu kadar iyi görünmemişti.</span></p>

      <p class="paragraf"><span class="metin-1" xml:lang="tr-TR">Başka bir şey dikkatini çekti. Boynundaki bir çeşit iz. Öne eğilip başını kaldırdı. Birbirine yakın, boncuğu çağrıştıran, az çok çember şeklinde iki delik; üstteki çenesinin altındaydı, alttakiyse köprücükkemiğinin kıvrımının hemen yukarısındaydı. Yara izleri yeni iyileşmişçesine pembemsiydi. Bu ne zaman olmuştu yahu? Grey’i çocukken köpek ısırmıştı bir keresinde; bu yara köpek ısırığı gibiydi. Grey o huysuz, yaşlı, melez köpeği her şeye karşın sevmişti, ta ki köpek onun elini ısırana dek. Hem de durup dururken; Grey ona bisküvi vermek istemişti sadece. Babası köpeği bahçeye sürüklemişti. Grey iki el silah sesi duyduğunu net hatırlıyordu; ilkinden hemen sonra ciyaklayan köpek, ikincisiyle birlikte ebediyen susmuştu. Köpeğin adı Buster’dı. Grey onu düşünmeyeli yıllar olmuştu.</span></p>

      <p class="paragraf"><span class="metin-1" xml:lang="tr-TR">Ama boynundaki bu şeyler. Nereden çıkmıştı? Tanıdık geliyordu... Grey dejavuya kapıldı; sanki uygun anı belleğinin yanlış çekmecesine konmuştu.</span></p>

      <p class="paragraf"><span class="metin-italik" xml:lang="tr-TR">Grey, bilmiyor musun?</span></p>

      <p class="paragraf"><span class="metin-1" xml:lang="tr-TR">Grey aynaya sırtını döndü hemen.</span></p>

      <p class="paragraf"><span class="metin-1" xml:lang="tr-TR">“Iggy?”</span></p>

      <p class="paragraf"><span class="metin-1" xml:lang="tr-TR">Sessizlik. Grey yatak odasına döndü. Dolabı açtı, diz çöküp yatak altlarına baktı. Kimse yoktu.</span></p>

      <p class="paragraf"><span class="metin-italik" xml:lang="tr-TR">Grey. Grey.</span></p>

      <p class="paragraf"><span class="metin-1" xml:lang="tr-TR">“Iggy, neredesin? Oyun oynamayı kes.”</span></p>

      <p class="paragraf"><span class="metin-italik" xml:lang="tr-TR">Hatırlamıyor musun Grey?</span></p>

      <p class="paragraf"><span class="metin-1" xml:lang="tr-TR">Grey’de bir terslik vardı, büyük bir terslik. Duyduğu ses, Iggy’nin sesi değildi; Grey’in kafasının</span> <span class="metin-italik" xml:lang="tr-TR">içindeydi</span><span class="metin-1" xml:lang="tr-TR">. Gördüğü her şey çok netti, nabız gibi atıyordu sanki. Gözlerini ovuşturması durumu daha da kötüleştirdi. Sanki nesneleri görmekle kalmayıp, onlara dokunuyor ve kokularıyla tatlarını alıyordu; sanki beynindeki bütün teller birbirine bağlanmıştı.</span></p>

      <p class="paragraf"><span class="metin-italik" xml:lang="tr-TR">Öldüğünü... hatırlıyor musun?</span></p>

      <p class="paragraf"><span class="metin-1" xml:lang="tr-TR">Grey hatırladı birden; bu anı, göğsüne saplanan bir ok gibiydi. Denek hücresinin deniz mavisi rengini ve yavaşça açılan kapısını anımsadı; tepesinde Denek Sıfır’ın yükselmesini, iriliğini tüm korkunçluğuyla sergilemesini; boynunun kıvrımına Sıfır’ın sıra sıra dizili, sipsivri dişlerinin batışını hissetmesini; Sıfır’ın gidip onu yalnız bırakmasını ve çalan alarmı, silah seslerini ve ölen adamların çığlıklarını; sendeleyerek koridora çıktığında gördüğü cehennem manzarasını, her yerdeki kanları, duvarlarla zemini boyamış kanları ve dehşet verici kalıntıları, bacaklardan ve kollardan ve halatsı bağırsakları dışarı çıkmış gövdelerden oluşan mezbahayı; boynuna bastırdığı parmaklarının arasından fışkıran yapış yapış kanı; ciğerlerindeki havanın boşalmasını ve ağır çekimle yere yığılmasını, üstüne karanlık çökmesini, görüşünün bulanıklaşmasını ve sonra pes etmesini.</span></p>

      <p class="paragraf"><span class="metin-1" xml:lang="tr-TR">Aman Tanrım.</span></p>

      <p class="paragraf"><span class="metin-italik" xml:lang="tr-TR">Gel bana Grey. Gel bana.</span></p>

      <p class="paragraf"><span class="metin-1" xml:lang="tr-TR">Odadan fırlayan Grey’in gözleri gün ışığıyla kamaştı. Delilikti bu; Grey deliydi. Otoparkı koşarak geçti; iri ve hantal bir hayvan gibi koşuyordu, görmeden ve yönünü bilmeden, ellerini kulaklarına bastırarak. Otoparktaki birkaç araba farklı farklı açılarla, gelişigüzel park edilmişti ve çoğunun kapıları açıktı. Ama Grey’in akkor olmuş zihni bu gerçeği fark etmedi, tıpkı kaygı verici diğer ayrıntıları fark etmediği gibi: Otelin ön pencereleri kırıktı; otobanda hareket eden tek taşıt bile yoktu; irtibat yolunun karşı tarafındaki ıssız benzin istasyonunun pencerelerinde kırmızı lekeler vardı ve bir erkek cesedi, durup dururken siesta yapmaya karar vermişçesine benzin pompasına yaslıydı. Harap olmuş McDonald’s’ın sandalyeleriyle masaları, ketçap paketleri ve Happy Meals oyuncakları, çeşitli yaşlardan ve ırklardan müşterilerle birlikte pencerelerden dışarı atılmıştı; üç kilometre ötedeki, hâlâ yanan traktör römorkundan kimyevi madde dumanı yükseliyordu; bir de kuşlar vardı. İri ve siyah kuşlar, kargalar ve kuzgunlar ve hindi akbabaları, leş yiyiciler gökyüzünde büyük, bulutsu sürüler halinde, aylak aylak turluyordu. Acımasız yaz güneşi korkunç bir savaşın sonrasını aydınlatıyordu sanki.</span></p>

      <p class="paragraf"><span class="metin-italik" xml:lang="tr-TR">Görüyor musun Grey?</span></p>

      <p class="paragraf"><span class="metin-1" xml:lang="tr-TR">“Kes şunu! Kapa çeneni!”</span></p>

      <p class="paragraf"><span class="metin-1" xml:lang="tr-TR">Yumuşak bir şeye bastı. Organik, ıslak, vıcık vıcık bir şeye. Ayağı kayınca elleriyle dizlerinin üstüne düştü ve asfalt yolda kaydı.</span></p>

      <p class="paragraf"><span class="metin-italik" xml:lang="tr-TR">Yarattığımız dünyayı gör.</span></p>

      <p class="paragraf"><span class="metin-1" xml:lang="tr-TR">Grey gözlerini sımsıkı kapadı. Nefes alamıyordu. O vıcık vıcık şeyin ceset olduğunu anlaması için bakmasına gerek yoktu.</span> <span class="metin-italik" xml:lang="tr-TR">Lütfen,</span> <span class="metin-1" xml:lang="tr-TR">diye düşündü, kime veya hatta neye hitap ettiğini bilmeden. Kendine hitap ediyordu. Kafasındaki sese. Asla inanmadığı, ama şimdi inanmaya hazır olduğu Tanrı’ya.</span> <span class="metin-italik" xml:lang="tr-TR">Her ne yaptıysam özür dilerim. Özür dilerim, özür dilerim, özür dilerim.</span></p>

      <p class="paragraf"><span class="metin-1" xml:lang="tr-TR">Nihayet gözlerini açtığında, tüm umudunu yitirmişti artık. Ceset bir kadına aitti. Kadının yüzü öyle güçlü bir şekilde emilmişti ki, deri ve kemikten ibaret kalmıştı; o yüzden yaşını kestirmek güçtü. Üstünde eşofman altı ve geniş yakalı minik, pembe ipek fırfırlı bir tişört vardı; Grey kadının yatağından kalkıp, neler olduğuna bakmak için dışarı çıktığını tahmin etti. Asfaltta yatan kadının sırtıyla omuzları çarpılmıştı. Üstünde vızıldayarak uçuşan sinekler, ağzıyla gözlerine girip çıkıyordu. Bir kolu asfaltta, avucu yukarı dönük halde uzanıyordu; diğer koluysa göğsünde kıvrılmıştı ve parmak uçları boynundaki yaraya dokunuyordu. Kadının boynu düzgünce kesilmiş veya yarılmış değildi. Kemiğe dek kemirilmişti.</span></p>

      <p class="paragraf"><span class="metin-1" xml:lang="tr-TR">Başkaları da vardı. Grey’in bakış açısı, sahnenin üstünde yükselen bir kameraymış gibi genişledi. Solunda, altı metre ötede park halinde duran yarım tonluk Chevy’nin sürücü kapısı açıktı. Askılı kumaş pantolon giymiş iriyarı bir adam koltuğundan dışarı çekilmişti ve şimdi vücudunun yarısı kamyonetin dışındaydı, marşpiyenin üstüne baş aşağı sarkmıştı, ama başı yoktu; başı başka yerdeydi.</span></p>

      <p class="paragraf"><span class="metin-1" xml:lang="tr-TR">Otel girişinin civarında, yerde başka cesetler de vardı. Aslında ceset denemezdi bunlara, vücut parçalarıydılar. Devriye arabasından inen bir kadın polisin bağırsakları deşilmişti. Sırtı tampona yaslıydı, tabancası hâlâ elindeydi, göğsü trençkot yakası gibi açılmıştı. Parlak mor eşofmanlı, boynunda korsan sandığını dolduracak kadar çok altın zincir asılı bir adam havaya fırlatılmış ve bir akçaağacın dallarının arasında uçurtma gibi sıkışıp kalmıştı. Vücudunun alt yarısı, mücevher karası bir Mercedes’in kaputunda yatıyordu. Adam ayak bileklerini kavuşturup bacak bacak üstüne atmıştı; vücudunun alt yarısı, üst yarısını yitirdiğinden habersizdi sanki.</span></p>

      <p class="paragraf"><span class="metin-1" xml:lang="tr-TR">Grey neredeyse transa geçtiğinin farkındaydı artık. Böyle şeylere bakan bir insan, duygulara kapılma izni veremezdi kendine.</span></p>

      <p class="paragraf"><span class="metin-1" xml:lang="tr-TR">Bardağı taşıran son damla, orada olmayan bir şeydi. İki araç, bir Honda Accord’la bir Chrysler Countryside, girişin yakınında kafa kafaya çarpışmıştı ve buruşup iç içe geçen ön kısımları akordeona benzemişti. Sedanın sürücüsü ön camdan fırlamıştı. Sedana el sürülmemişti, ama diğeri yağmalanmış gibiydi. Sürgülü kapısı sökülüp, otoparkın diğer ucuna frizbi gibi atılmıştı. Açık kapının önündeki, kaldırımdaki nesnelerin –bavulların, oyuncakların, jumbo boy bebek bezlerinin– arasında bir kadın cesedi yatıyordu; kadının uzanmış elinin parmak uçlarının hemen ötesinde, boş bir bebek taşıma çantası yan yatmış halde duruyordu.</span> <span class="metin-italik" xml:lang="tr-TR">Bebeğe ne oldu?</span> <span class="metin-1" xml:lang="tr-TR">diye düşündü Grey.</span></p>

      <p class="paragraf"><span class="metin-1" xml:lang="tr-TR">Sonra da:</span> <span class="metin-italik" xml:lang="tr-TR">Ah.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Grey kamyoneti seçti. Aslında Mercedes’i yeğlerdi, ama kamyonet daha mantıklı gelmişti. Bir zamanlar, şimdi önemsiz gelen bir hayatta, yarım tonluk bir Chevy’si vardı; o yüzden kamyonet tanıdık geliyordu. Başsız sürücüyü çıkarıp asfalta yatırdı. Bu zavallı adama başını verememek rahatsız ediciydi. Onu başsız bırakıp gitmek doğru gelmiyordu. Ama başı görünürde yoktu ve Grey göreceğini görmüştü. Etrafa bakınıp, ayaklarına uyacak –47 numara; Sıfır’ın ona yaptığı şey her ne idiyse, ayaklarını küçültmemişti– bir çift ayakkabı aradı ve sonunda Mercedes’teki adamın mokasenlerinde karar kıldı. İtalyan malı, kuzu derisi, yumuşacık ayakkabılardı bunlar; burunları biraz dardı, ama bu tür deri esnerdi. Grey kamyonete binip motoru çalıştırdı. Deponun dörtte üçünden biraz fazlası doluydu; benzin neredeyse Denver’a kadar yeterdi.</span></p>

      <p class="paragraf"><span class="metin-1" xml:lang="tr-TR">Tam yola çıkarken aklına son bir düşünce geldi. Aracı park edip odaya gitti. Tabancayı alıp vücudundan biraz uzakta tutarak kamyonete döndü; tabancayı torpido gözüne koydu. Sonra vites değiştirip yola çıktı; tek yol arkadaşı tabancaydı.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-8" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">6</span></p>

      <p class="cizgi30" xml:lang="en-GB"><img alt="19227.jpg" class="Basic-Graphics-Frame" src="../Images/19227.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Annesi yatak odasındaydı. Annesi yatak odasındaydı, kımıldamıyordu. Annesi yatak odasındaydı, yasak yerdeydi. Annesi ölüydü, kesinlikle.</span></p>

      <p class="paragraf"><span class="metin-italik" xml:lang="tr-TR">Ben gittikten sonra karnını doyurmayı unutma, çünkü bazen unutuyorsun. İki günde bir yıkan. Süt buzdolabında, Lucky Charms mutfak dolabında, buzlukta da güveç var, ısıtıp yersin. 175 derecede bir saat ısıt, işin bitince de fırını kapamayı unutma. Artık koca çocuk oldun, yaşına uygun davran Danny. Seni hep seveceğim. Ama korkmaktan bıktım artık, dayanamıyorum. Seni seven annen.</span></p>

      <p class="paragraf"><span class="metin-1" xml:lang="tr-TR">Kadın mesajı mutfak masasındaki tuzlukla karabiberliğin altına sıkıştırmıştı. Danny tuz severdi, ama karabiber sevmezdi; karabiber hapşırtıyordu. On gün geçmişti –Danny bunu biliyordu, çünkü her sabah takvime işaret koyuyordu– ve mesaj hâlâ oradaydı. Danny o mesajı ne yapacağını bilemiyordu. Evin her tarafı leş gibi, öldükten sonra günlerce arabalar tarafından tekrar tekrar ezilen rakun veya keseli sıçanlar gibi kokuyordu.</span></p>

      <p class="paragraf"><span class="metin-1" xml:lang="tr-TR">Süt de bozulmuştu. Elektrik kesilince ılık, ekşi ve berbat bir hal almıştı. Danny, Lucky Charms mısır gevreğini musluk suyuyla yemeyi denedi, ama aynı şey değildi, hiçbir şey aynı değildi, her şey farklıydı çünkü annesi yatak odasındaydı. Danny geceleri karanlık odasında, kapısı kapalı oturuyordu. Annesinin mumları nereye koyduğunu biliyordu, lavabonun üstündeki dolaptaydılar –orada bir şişe Popov da vardı; annesi sinirleri bozulunca votka içerdi–, ama Danny’nin kibrit kullanması yasaktı. Kibrit listedeydi. Danny’nin yapamayacağı veya dokunamayacağı şeyleri belirten bu liste yazılı değildi. Danny’nin ekmek kızartma makinesine dokunması yasaktı, çünkü düğmeye tekrar tekrar basıyor ve ekmeklerin yanmasına yol açıyordu. Annesinin komodinindeki tabancaya dokunması da yasaktı, çünkü o tabanca oyuncak değildi ve insanı vurabilirdi. Otobüsündeki kızlara dokunması yasaktı, çünkü bundan hoşlanmazlardı, o zaman da Danny 12 Numara’yı kullanamazdı artık ve bu kötü olurdu. Danny Chayes’in başına gelebilecek en kötü şeydi bu.</span></p>

      <p class="paragraf"><span class="metin-1" xml:lang="tr-TR">Elektrik olmayınca televizyon çalışmadığından, Thomas’ı da seyredemiyordu. Thomas küçük çocuklar içindi, annesi bunu milyon kez söylemişti; ama terapisti Doktor Francis, Danny’nin başka şeylerle de ilgilendiği sürece onu izlemesinde sakınca olmadığını söylemişti. Danny’nin favorisi James’ti. Onun kırmızı rengini ve aynı renkli kömür vagonunu seviyordu; James’in sesi de öyle rahatlatıcıydı ki, Danny’nin genzini gıcıklıyordu. Danny yüzleri ayırt etmekte zorlanırdı, ama Thomas trenlerinin yüz ifadeleri net ve yalındı hep; birbirlerine yaptıkları şeyler, oynadıkları oyunlar da komikti. Percy kömür vagonuna çarpsın diye makas değiştirmeleri. Burnu havada olduğu için sadece ekspres trenlik yapan Gordon’ın her tarafına çikolata dökmeleri. Danny’nin otobüsündeki çocuklar onunla dalga geçerlerdi bazen, ona Topham Hatt derlerdi, şarkının sözlerini kötü sözlerle değiştirirlerdi, ama Danny buna aldırmazdı çoğunlukla. Ama bir çocuk vardı. Adı Billy Nice</span><span class="dipnot"><a class="footnote-link" href="#footnote-225-2" id="footnote-225-2-backlink">2</a></span> <span class="metin-1" xml:lang="tr-TR">olsa da hiç hoş biri değildi. Altıncı sınıftaydı, ancak yetişkin bir erkeğin vücuduna sahip olması Danny’ye onun birkaç kez sınıfta kaldığını düşündürüyordu. Billy her sabah elinde kitap olmadan otobüse binerdi, basamakları çıkarken Danny’ye pis pis sırıtırdı, diğer oğlanlarla selamlaşıp çak hareketi yaparak koltukların arasındaki koridorda kasıla kasıla yürürken etrafa sigara kokusu yayardı.</span></p>

      <p class="paragraf"><span class="metin-italik" xml:lang="tr-TR">Hey, Topham Hatt, bugün Sodor Adası’nda işler nasıl? Bayan Hatt arkadan veriyormuş diyorlar, doğru mu?</span></p>

      <p class="paragraf"><span class="metin-1" xml:lang="tr-TR">Ha ha ha, diye gülerdi Billy. Ha ha ha. Danny asla karşılık vermezdi, çünkü karşılık vermesi daha kötü olurdu; Bay Purvis’e bir şey söylememişti, çünkü adamın ne diyeceğini biliyordu.</span> <span class="metin-italik" xml:lang="tr-TR">Lanet olsun Danny, o piç kurusunun sana öyle davranmasına neden izin veriyorsun? Cidden tuhaf çocuksun, ama kendini ezdirmemelisin. O geminin kaptanı sensin. İsyana göz yumarsan işler çığırından çıkar.</span></p>

      <p class="paragraf"><span class="metin-1" xml:lang="tr-TR">Danny hareket memuru Bay Purvis’i severdi. Bay Purvis hem Danny’nin, hem de annesinin arkadaşı olmuştu hep. Danny’nin annesi kafeteryada çalışan kadınlardan biriydi ve ikisi orada tanışmışlardı; Bay Purvis evlerine gelip dururdu sürekli, bir şeyleri tamir ederdi, örneğin çöp öğütücüyü veya gevşemiş bir sundurma tahtasını; oysa karısı vardı, Bayan Purvis. Adam iriyarı ve keldi, ıslık çalmayı severdi ve pantolonunu yukarı çekip dururdu. Geceleri, Danny yattıktan sonra geldiği olurdu; Danny oturma odasındaki televizyonun sesinin yanı sıra, o ikisinin gülüşmelerini ve konuşmalarını duyardı. Danny öyle geceleri severdi. Soran olunca, annesi Danny’nin babasını “görmediğini” söylerdi hep, ki bu kesinlikle doğruydu. Evde Danny ile annesinin ayrı ayrı ve birlikte çekilmiş fotoğrafları vardı. Ama Danny babasının fotoğrafını görmemişti hiç. Adamın adını bile bilmiyordu.</span></p>

      <p class="paragraf"><span class="metin-1" xml:lang="tr-TR">Otobüs Bay Purvis’in fikriydi. Danny’ye araba kullanmayı garın otoparkında öğretmişti ve B sınıfı ehliyet almasına yardım etmiş, başvuru formunu onunla birlikte doldurmuştu. Danny’nin annesi başta kararsız kalmıştı, çünkü ev işlerinde onun yardımına ihtiyacı vardı, onun faydalı bir lokomotif olmasına ihtiyacı vardı; ayrıca Sosyal Güvenlik’ten, yani devletten gelen paranın kesilmesini istemiyordu. Ama Danny asıl sebebi biliyordu; farklı ve özeldi o. Annesi işte çalışan insanların “uyumlu” olmaları gerektiğini, kelimelerini dikkatle seçerek söylemişti. Birtakım şeyler olurdu, farklı şeyler. Örneğin kafeteryada. Bazı günler sosis satıyorlardı, bazı günler lazanya, bazı günlerse tavuk pirzola. Mönüde yazan her şey bulunmayabilirdi; ne olacağı belli olmazdı. Danny’nin canını sıkmaz mıydı bu?</span></p>

      <p class="paragraf"><span class="metin-1" xml:lang="tr-TR">Ama otobüsle kafeterya farklı şeylerdi. Otobüs otobüstü ve saatleri belliydi. Danny direksiyonun başına geçince, hayatında hiç olmadığı kadar mutlu oluyordu. Otobüs kullanıyordu! Büyük ve sarı bir otobüs, sıra sıra dizili koltuklar, altı vites artı geri vites; her şey derli topluydu. Otobüs tren değilse de trene yakındı ve Danny her sabah otobüsü sürerek gardan çıkarken kendini Gordon’a, Henry’ye, Percy’ye, hatta Thomas’a benzetirdi.</span></p>

      <p class="paragraf"><span class="metin-1" xml:lang="tr-TR">Her zaman dakikti. Gardan okula tamı tamına kırk iki dakikada giderdi hep, on üç kilometre kat ederdi, on dokuz yere uğrardı, yirmi dokuz yolcu taşırdı.</span> <span class="metin-italik" xml:lang="tr-TR">Robert-Shelley-Brittany-Maybeth-Joey-Darla/Denise (ikizler)-Pedro-Damien-Jordan-Charlie-Oliver (O-Adam)-Sasha-Billy-Molly-Lyle-Dick (Sik Kafalı)-Richard-Lisa-Mckenna-Anna-Lilly-Matthew-Charlie-Emily-JohnJohn-Kayla-Sean-Timothy.</span> <span class="metin-1" xml:lang="tr-TR">Bazen ebeveynlerden biri, sabahlıklı bir anne veya takım elbiseli bir baba, elinde bir fincan kahveyle köşede, çocuklarla birlikte beklerdi.</span> <span class="metin-italik" xml:lang="tr-TR">Bugün nasılsın Danny?</span> <span class="metin-1" xml:lang="tr-TR">dedikleri olurdu, günaydın dercesine gülümseyerek.</span> <span class="metin-italik" xml:lang="tr-TR">Senin geliş vaktine göre saatini ayarlayabilir insan.</span></p>

      <p class="paragraf"><span class="metin-1" xml:lang="tr-TR">Annesi</span> <span class="metin-italik" xml:lang="tr-TR">Faydalı lokomotifim ol,</span> <span class="metin-1" xml:lang="tr-TR">derdi hep ve Danny öyleydi.</span></p>

      <p class="paragraf"><span class="metin-1" xml:lang="tr-TR">Ama çocuklar gitmişti artık. Sırf çocuklar değil, herkes. Annesiyle Bay Purvis ve belki de dünyadaki herkes. Geceler sessiz ve karanlıktı, hiçbir yerde ışık yoktu. Bir ara epey gürültü olmuştu... bağrışmalar, siren sesleri, sokaktan geçen ordu kamyonlarının gürlemesi. Danny silah sesleri duymuştu.</span> <span class="metin-italik" xml:lang="tr-TR">Pat!</span> <span class="metin-1" xml:lang="tr-TR">diye sesler.</span> <span class="metin-italik" xml:lang="tr-TR">Pat-pat-pat-pat!</span> <span class="metin-1" xml:lang="tr-TR">Neye ateş ettiklerini merak etmişti, ama annesi söylememişti. Evde kalmasını, televizyon seyretmemesini ve pencerelerden uzak durmasını söylemişti sertçe. Danny</span> <span class="metin-italik" xml:lang="tr-TR">Otobüs ne olacak?</span> <span class="metin-1" xml:lang="tr-TR">diye sorunca annesi</span> <span class="metin-italik" xml:lang="tr-TR">Lanet olsun Danny, otobüsü boş ver şimdi</span> <span class="metin-1" xml:lang="tr-TR">demişti sadece.</span> <span class="metin-italik" xml:lang="tr-TR">Bugün okul yok.</span> <span class="metin-1" xml:lang="tr-TR">Danny</span> <span class="metin-italik" xml:lang="tr-TR">Peki ya yarın?</span> <span class="metin-1" xml:lang="tr-TR">diye sormuştu. Annesi de</span> <span class="metin-italik" xml:lang="tr-TR">Yarın da yok</span> <span class="metin-1" xml:lang="tr-TR">demişti.</span></p>

      <p class="paragraf"><span class="metin-1" xml:lang="tr-TR">Otobüs olmayınca Danny ne yapacağını bilemiyordu. Zihni sıcak tavada sıçrayan mısır taneleri gibiydi. Bay Purvis’in gelip annesiyle televizyon seyretmesini istemişti, çünkü böyle zamanlarda annesinin morali düzelirdi hep, ama adam gelmemişti. Dünya sessizleşmişti, şimdiki gibi sessiz olmuştu. Dışarıda canavarlar vardı. Danny bunu anlamıştı. Örneğin sokağın karşısında oturan Bayan Kim’den anlaşılıyordu bu. Bayan Kim keman dersi verirdi, ders almak için evine gelen çocuklar olurdu ve pencerelerin açık tutulduğu yaz günlerinde Danny onların Daha Dün Annemizin’i, Ali Baba’nın Çiftliği’ni ve adını bilmediği başka şarkıları çaldıklarını duyardı. Artık keman sesi gelmiyordu, Bayan Kim de sundurma parmaklığının üstünden sarkıyordu.</span></p>

      <p class="paragraf"><span class="metin-1" xml:lang="tr-TR">Sonra bir gece Danny annesinin yatak odasında ağladığını duymuştu. Annesi arada bir böyle tek başına ağlardı, normal ve doğaldı bu, Danny’nin kaygılanmasını gerektiren bir şey değildi, ama bu seferki farklı gelmişti. Danny yatağında uzun süre yatıp kulak kabartırken, ağlayacak kadar üzülmenin nasıl bir şey olduğunu merak etmişti; ama bu fikir, ulaşamayacağı bir rafta duran bir nesne gibiydi. Bir süre sonra, karanlıkta uyandığında saçına birinin dokunduğunu hissetmişti ve gözlerini açınca yanında annesinin oturduğunu görmüştü. Danny dokunulmayı sevmezdi, rahatsız olurdu, ama annesinin dokunmasına aldırmazdı, çünkü alışmıştı.</span> <span class="metin-italik" xml:lang="tr-TR">Ne oldu anneciğim?</span> <span class="metin-1" xml:lang="tr-TR">demişti Danny.</span> <span class="metin-italik" xml:lang="tr-TR">Neyin var?</span> <span class="metin-1" xml:lang="tr-TR">Ama annesi</span> <span class="metin-italik" xml:lang="tr-TR">Sus Danny, sus</span> <span class="metin-1" xml:lang="tr-TR">demişti sadece. Kucağında havluyla sarmalanmış bir şey vardı.</span> <span class="metin-italik" xml:lang="tr-TR">Seni seviyorum Danny. Seni ne kadar çok sevdiğimi biliyor musun?</span> <span class="metin-1" xml:lang="tr-TR">Danny</span> <span class="metin-italik" xml:lang="tr-TR">Ben de seni seviyorum anneciğim,</span> <span class="metin-1" xml:lang="tr-TR">demişti, çünkü biri seni seviyorum deyince öyle demek gerekirdi; annesinin okşayan elini hissederken uyuyakalmıştı ve sabahleyin annesinin yatak odasının kapısı kapalıydı ve kapı açılmayınca Danny durumu anlamıştı. Bakmasına bile gerek yoktu.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Danny otobüsü sürmeye karar vermişti.</span></p>

      <p class="paragraf"><span class="metin-1" xml:lang="tr-TR">Çünkü belki de sağ kalan bir tek kendisi değildi. Çünkü otobüsü sürmek onu mutlu ediyordu. Çünkü annesi yatak odasındayken ve süt bozulmuşken ve günler geçip giderken başka ne yapacağını bilmiyordu.</span></p>

      <p class="paragraf"><span class="metin-1" xml:lang="tr-TR">Giysilerini, haki pantolonunu, beyaz yakalı gömleğini, kahverengi bağcıklı ayakkabılarını ve öğle yemeğini geceden hazırladı, tıpkı annesinin hep yaptığı gibi. Fıstık ezmesi, mısır unlu kraker ve bir paket bayatlamış şekerlemeden başka yiyecek kalmamıştı pek, ama Danny’nin sakladığı bir şişe Mountain Dew duruyordu; hepsini sırt çantasına, çakısıyla ve uğurlu bozuk parasıyla birlikte koyduktan sonra gidip gardırobundan şapkasını, annesinin ona Traintown’dan aldığı mavi çizgili makinist kasketini aldı. Traintown çocukların Thomas gibi trenlere binebildikleri bir parktı. Danny oraya çocukluğundan beri giderdi, dünyada en sevdiği yerdi, ama bacakları fazla iri ve kolları fazla uzun olduğundan vagonlara sığamazdı, o yüzden de trenlerin küçük duman bulutları salarak rayların üstünde turlamalarını seyretmekten hoşlanırdı. Annesi Danny’nin o kasketi dışarıda, Traintown dışında bir yerde takmasına izin vermezdi; insanların onunla dalga geçeceklerini söylerdi, ama artık Danny’nin kasketi takması sorun olmazdı herhalde.</span></p>

      <p class="paragraf"><span class="metin-1" xml:lang="tr-TR">Şafakta yola çıktı. Otobüs anahtarları cebindeydi, kalçasına yaslıydı. Gar tamı tamına 5.15 kilometre ötedeydi. Danny daha bir sokak yürümeden cesetler görmeye başladı. Kimileri arabalarındaydı, kimileriyse çimenliklerinde yatıyor veya çöp tenekelerinin üstünden, hatta ağaçlardan sarkıyordu. Tenleri Bayan Kim’inki gibi mavimtırak griydi, giysileri yaz sıcağında şişmiş olan uzuvlarına sımsıkı yapışmıştı. Onlara bakmak berbattı, berbattı ama tuhaf ve ilginçti de; Danny daha çok zamanı olsa durup yakından bakardı. Her taraf çöp içindeydi; bütün o kâğıt parçalarıyla plastik bardaklar ve titreşen alışveriş torbaları Danny’nin hoşuna gitmedi. İnsanlar sokağa çöp atmamalıydı.</span></p>

      <p class="paragraf"><span class="metin-1" xml:lang="tr-TR">Gara vardığında güneş omuzlarını ısıtıyordu artık. Otobüslerin hepsi değilse de çoğu oradaydı. Sıra sıra park edilmişlerdi ve aralarındaki boş yerler, bir ağızdaki eksik dişlerin bıraktığı boşlukları çağrıştırıyordu. Ama Danny’nin otobüsü, yani 12 Numara her zamanki yerindeydi. Dünyada türlü türlü otobüs vardı, servis otobüsleri, kiralık otobüsler, belediye otobüsleri, yolcu otobüsleri; Danny hepsini biliyordu. Bir konuda her şeyi bilmeyi severdi. Onun otobüsü Foresight model Redbird 450’ydi. En yüksek mühendislik standartları gözetilerek üretilmişti, sağlamdı ve Easy Hood Assist</span><span class="dipnot-numaras-">TM</span> <span class="metin-1" xml:lang="tr-TR">donanımına (gelişmiş özelliklere sahip bu veri ekranı, hem kullanıcıya hem de teknik servis personeline çeşitli sistem bilgileri sunardı) ve özel üretilmiş, yol tutuşu artırıcı Redbird Comfortride</span><span class="dipnot-numaras-">TM</span> <span class="metin-1" xml:lang="tr-TR">şasiye sahipti; 450 günümüz endüstrisinde güvenlik, nitelik ve uzun kullanım ömrü açısından bir numaralı seçimdi.</span></p>

      <p class="paragraf"><span class="metin-1" xml:lang="tr-TR">Danny otobüse binip kontak anahtarını taktı. Büyük Caterpillar dizel motor gürleyerek çalışırken, Danny’nin karnına sıcaklık yayıldı. Kol saatine baktı: 6.52. Büyük ibre on ikiye gelince, Danny vites değiştirip otobüsü harekete geçirdi.</span></p>

      <p class="paragraf"><span class="metin-1" xml:lang="tr-TR">Boş sokaklarda, etrafta kimseler yokken otobüs kullanmak başta tuhaf geldi; ama Danny ilk durağına –Mayfieldların çocuklarının, Robert ile Shelly’nin durağına­– yaklaştığında, sabahın ritimlerine uyum sağlamıştı artık. Bugünün sıradan bir gün olduğunu hayal etmek kolaydı. Danny otobüsü durdurdu. Eh, Robert ile Shelly’nin geç kaldıkları olurdu. Danny kornaya basınca kapıdan dışarı fırlayacaklardı, anneleri arkalarından seslenecekti, uslu olmalarını ve iyi vakit geçirmelerini söyleyecekti, onları el sallayarak uğurlayacaktı. Ev bungalov tipiydi ve Danny’nin annesiyle birlikte kaldığı evden çok büyük olmasa da daha güzeldi, balkabağı rengine boyanmıştı ve geniş ön verandasında bir salıncak vardı. Baharları parmaklıklarında çiçek sepetleri asılı olurdu hep. Sepetler hâlâ asılıydı ama bütün çiçekler solmuştu. Çimlerin de biçilmesi gerekiyordu. Danny ön camdan yukarı bakmak için başını uzattı. İkinci kattaki bir pencerenin çerçevesi sökülmüş gibiydi. Eskiden pencerenin bulunduğu yerde hâlâ asılı duran jaluzi, dışarıya dil gibi sarkmıştı. Danny kornaya basıp bir dakika bekledi. Ama yine de kimse gelmedi.</span></p>

      <p class="paragraf"><span class="metin-1" xml:lang="tr-TR">Yediyi sekiz geçiyordu. Danny’nin uğraması gereken başka duraklar vardı. Köşeden ayrılıp, otobüsü yan yatmış bir Prius’un etrafından dolandırdı. Yolda başka şeylere rastgeldi. Ters dönmüş, ezilmiş bir polis arabasına. Bir ambülansa. Ölü bir kediye. Birçok evin kapısına sprey boyayla çarpı işareti çizilmiş ve sayılarla harfler yazılmıştı. Danny ikinci durağa, Castle Oaks sıra evlerine vardığında, daha şimdiden yirmi dakika gecikmişti bile.</span> <span class="metin-italik" xml:lang="tr-TR">Brittany-Maybeth-Joey-Darla/Denise</span><span class="metin-1" xml:lang="tr-TR">. Uzun uzun korna çaldı, sonra da tekrar çaldı. Ama boşunaydı. Danny artık rutinine göre hareket ediyordu sadece. Castle Oaks dumanı tüten bir harabeydi. Evlerin tamamı yanıp kül olmuştu.</span></p>

      <p class="paragraf"><span class="metin-1" xml:lang="tr-TR">Başka duraklar: hepsi aynıydı. Danny, Cherry Creek’e girdi. Buradaki evler daha büyüktü ve yola uzaktı; geniş, eğimli çimenlikleri vardı. İri yapraklı ağaçların sokağa düşen gölgeleri puanlı perdeler gibiydi. Burası dingindi, daha huzurluydu. Evler her zamanki gibi görünüyordu ve Danny’nin görebildiği kadarıyla etrafta ceset yoktu. Ama çocuk da yoktu.</span></p>

      <p class="paragraf"><span class="metin-1" xml:lang="tr-TR">Normalde Danny’nin otobüsünde artık yirmi beş çocuk olurdu. Sessizlik sinir bozucuydu. Otobüs güzergâhında ilerledikçe gürültülü hale gelirdi hep, duraklarda binen her çocukla birlikte gürültü biraz artardı, tıpkı filmlerde son sahne yaklaşırken müzik sesinin yükselmesi gibi. Son sahne kasisti. Lindler Caddesi’ndeki kasis.</span> <span class="metin-italik" xml:lang="tr-TR">Kasisten geç Danny!</span> <span class="metin-1" xml:lang="tr-TR">diye bağırırdı bütün çocuklar.</span> <span class="metin-italik" xml:lang="tr-TR">Kasisten geç!</span> <span class="metin-1" xml:lang="tr-TR">Danny bunu yapması yasak olduğu halde otobüsü biraz hızlandırarak koltuklarda oturan çocukların sarsılmasına yol açarken kendini onlardan biri gibi hissederdi bir an. Onlar gibi bir çocuk, okula giden sıradan bir çocuk olmamıştı hiç. Ama otobüs kasisten geçerken onlar gibi olurdu.</span></p>

      <p class="paragraf"><span class="metin-1" xml:lang="tr-TR">Danny bunu düşünürken, çocukları özlerken, hatta Billy Nice’ı ve salak esprilerini, kahkahalarını bile özlerken, ileride bir oğlan çocuğunun durduğunu gördü. Bu çocuk Timothy idi. Ablasıyla birlikte, evlerinin garaj yolunun ucunda bekliyordu. Danny o çocuğu nerede görse tanırdı, saçlarından tanırdı, kafasının arkasından bir çift böcek anteni gibi yükselen dimdik saçlarından... Timothy en küçük çocuklardan biriydi, ikinci veya üçüncü sınıfa gidiyordu ve ufak tefekti. Bazen yanında önlüklü, tombul ve esmer temizlikçi kadın beklese de, genellikle ablası beklerdi; Danny kızın liseye gittiğini tahmin ediyordu. Kızın görünüşü komikti, ama eğlenceli değil tuhaftı; saçı Danny’nin fazla hızlı yemek yiyip de midesi rahatsızlanınca annesinin verdiği Pepto’nun renginde, şerit şerit boyanmıştı ve kalın kalem çekilmiş gözleri korku filmlerinde görülen tablolardaki kımıldayan gözlere benziyordu. Kızın kulaklarında aşağı yukarı onar tane küpe olurdu; boynunda da köpek tasması olurdu çoğu zaman. Köpek tasması! Sanki o kız köpekmiş gibi! İşin tuhafı Danny kızı güzel buluyordu, tuhaflıklarını göz ardı ettiğinde. O yaşta bir kız tanımıyordu, aslında herhangi bir yaşta bir kız tanımıyordu ve o kızın kardeşiyle birlikte beklemesi, onun elini tutması ama otobüs yaklaşırken diğer çocuklar görmesin diye bırakması Danny’nin hoşuna gidiyordu.</span></p>

      <p class="paragraf"><span class="metin-1" xml:lang="tr-TR">Garaj yolunun girişine yanaşıp kapı kolunu çekerek kapıyı açtı. “Hey” dedi, çünkü aklına sadece bu gelmişti. “Hey, günaydın.”</span></p>

      <p class="paragraf"><span class="metin-1" xml:lang="tr-TR">Konuşma sırası onlardaydı, ama bir şey demediler. Danny onların yüzlerine çabucak göz attıysa da yüz ifadelerinden bir şey çıkaramadı. Thomas’taki trenlerden hiçbiri bu ikisi gibi görünmezdi asla. Thomas trenleri mutlu, üzgün ya da huysuz olurlardı; bu yüzlerse farklıydı, kablolu yayının kesildiği zamanlardaki boş televizyon ekranı gibiydi. Kızın gözleri şişkin ve kırmızıydı, saçı yatıktı. Timothy akan burnunu bileğinin tersiyle silip duruyordu. İkisinin de giysileri buruşuk ve lekeliydi.</span></p>

      <p class="paragraf"><span class="metin-1" xml:lang="tr-TR">“Korna çaldığını duyduk” dedi kız. Sesi epeydir konuşmamış gibi boğuk ve titrekti. “Mahzende saklanıyorduk. İki gün önce yiyeceğimiz bitti.”</span></p>

      <p class="paragraf"><span class="metin-1" xml:lang="tr-TR">Danny omuz silkti. “Bende Lucky Charms vardı. Ama suyla yemek zorunda kaldım. O zaman tatsız oluyor.”</span></p>

      <p class="paragraf"><span class="metin-1" xml:lang="tr-TR">“Başka kurtulan var mı?” diye sordu kız.</span></p>

      <p class="paragraf"><span class="metin-1" xml:lang="tr-TR">“Nasıl?”</span></p>

      <p class="paragraf"><span class="metin-1" xml:lang="tr-TR">“Sağ kalan var mı?”</span></p>

      <p class="paragraf"><span class="metin-1" xml:lang="tr-TR">Danny nasıl yanıt vereceğini bilemedi. Bu soru çok önemli gibiydi. Sağ kalan yoktu belki de; Danny bir sürü ceset görmüştü. Ama bunu söylemek istemedi, çünkü Timothy’nin duymasını istemiyordu.</span></p>

      <p class="paragraf"><span class="metin-1" xml:lang="tr-TR">Şimdiye kadar tek kelime etmemiş olan, burnunu bileğiyle huzursuzca silip durmaktan başka bir şey yapmayan oğlana göz attı. “Hey Timbo. Alerji mi oldun? Bana da oluyor bazen.”</span></p>

      <p class="paragraf"><span class="metin-1" xml:lang="tr-TR">“Annemizle babamız Telluride’da” dedi oğlan. Spor ayakkabılarına bakıyordu. “Consuela bizimleydi. Ama gitti.”</span></p>

      <p class="paragraf"><span class="metin-1" xml:lang="tr-TR">Danny, Consuela’nın kim olduğunu bilmiyordu. Bir soru sorduğunuzda insanların başka bir sorunun, aklınızdan bile geçmemiş bir sorunun yanıtını vermeleri rahatsız ediciydi.</span></p>

      <p class="paragraf"><span class="metin-1" xml:lang="tr-TR">“Tamam” dedi Danny.</span></p>

      <p class="paragraf"><span class="metin-1" xml:lang="tr-TR">“Arka bahçede.”</span></p>

      <p class="paragraf"><span class="metin-1" xml:lang="tr-TR">“Gittiyse nasıl arka bahçede olabilir ki?”</span></p>

      <p class="paragraf"><span class="metin-1" xml:lang="tr-TR">Oğlanın gözleri iri iri açıldı. “Çünkü</span> <span class="metin-italik" xml:lang="tr-TR">öldü</span><span class="metin-1" xml:lang="tr-TR">.”</span></p>

      <p class="paragraf"><span class="metin-1" xml:lang="tr-TR">İki saniye boyunca kimse konuşmadı. Danny otobüse hâlâ binmemelerinin sebebini merak etti ve sorup sormamakta kararsız kaldı.</span></p>

      <p class="paragraf"><span class="metin-1" xml:lang="tr-TR">“Herkesin Mile High’a gitmesi gerekiyormuş” dedi kız. “Radyodan duyduk.”</span></p>

      <p class="paragraf"><span class="metin-1" xml:lang="tr-TR">“Mile High nedir?”</span></p>

      <p class="paragraf"><span class="metin-1" xml:lang="tr-TR">“Ordu. Orası güvenliymiş.”</span></p>

      <p class="paragraf"><span class="metin-1" xml:lang="tr-TR">Danny’nin gördüğü kadarıyla ordu diye bir şey kalmamıştı. Ama Mile High gidilecek bir yerdi en azından. Danny bunu daha önce düşünmemişti. Nereye gidiyordu ki?</span></p>

      <p class="paragraf"><span class="metin-1" xml:lang="tr-TR">“Adım April” dedi kız.</span></p>

      <p class="paragraf"><span class="metin-1" xml:lang="tr-TR">Kız tipik bir April’dı. Bazı insanların isimlerinin böyle uyması tuhaftı. İsim cuk otururdu.</span></p>

      <p class="paragraf"><span class="metin-1" xml:lang="tr-TR">“Adım Danny” dedi Danny.</span></p>

      <p class="paragraf"><span class="metin-1" xml:lang="tr-TR">“Biliyorum” dedi April. “Lütfen Danny, n’olur? Bizi buradan kurtar.”</span></p>

      <p class="anabaslik" id="toc_marker-9" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">7</span></p>

      <p class="cizgi30" xml:lang="en-GB"><img alt="19229.jpg" class="Basic-Graphics-Frame" src="../Images/19229.jpg" width="42%" /></p>

      <p class="paragraf"><span class="metin-1" xml:lang="tr-TR">Lila bu rengin hiç de hoş olmadığına karar verdi. Kesinlikle hoş değildi.</span></p>

      <p class="paragraf"><span class="metin-1" xml:lang="tr-TR">Bu renk tonuna “tereyağı” deniliyordu. Mağazadaki örnek yumuşak, uçuk sarıydı; eskimiş keten rengi gibiydi. Şimdiyse, Lila elinde üzerinden boya damlayan ruloyla geri çekilip eserini incelerken –açıkçası ortalığı batırmıştı; böyle işleri neden David yapmıyordu ki?– rengi daha çok şeye benzetti: neye?</span> <span class="metin-italik" xml:lang="tr-TR">Parlak</span> <span class="metin-1" xml:lang="tr-TR">limon sarısına. Bu renk bir mutfakta, pencereleri bahçeye bakan, aydınlık, güneş alan bir mutfakta güzel dururdu belki. Ama bebek odasında değil.</span> <span class="metin-italik" xml:lang="tr-TR">Tanrım,</span> <span class="metin-1" xml:lang="tr-TR">diye düşündü Lila,</span> <span class="metin-italik" xml:lang="tr-TR">bu renk yüzünden çocuğun gözüne uyku girmez.</span></p>

      <p class="paragraf"><span class="metin-1" xml:lang="tr-TR">Bu öyle moral bozucuydu ki. Lila’nın onca emeği heba olmuştu. Merdiveni bodrumdan çıkarmıştı, mobilyaların üstünü örtmüştü, emekleye emekleye süpürgeliklere bant yapıştırmıştı; şimdiyse mağazaya dönüp baştan başlaması gerekecekti. Odayı öğlene kadar boyamayı planlamıştı, boyanın kuruması için yeterince zaman kalsın diye; sonra da duvarların üst kısımlarına, üstünde Beatrix Potter’ın kitaplarından sahneler bulunan duvar kâğıdını yapıştıracaktı. David’in bu duvar kâğıdını salakça bulması –adam “duygusal” sözcüğünü kullanmıştı– Lila’nın umurunda değildi. Küçükken Tavşan Peter’ın maceralarına bayılırdı; babasının kucağına tırmanıp veya yatağına uzanıp, Peter’ın Bay McGregor’ın bahçesinden kaçmasının öyküsünü yüzüncü kez dinlemeyi beklerdi. Wellesley’deki evlerinin bahçesi çalı çitle çevriliydi ve Lila o bahçede yıllarca –böyle şeylere inanmayı kesmesi gereken yaştan çok sonra bile– minik mavi ceketli bir tavşan aramıştı sabırla.</span></p>

      <p class="paragraf"><span class="metin-1" xml:lang="tr-TR">Ama Tavşan Peter’ın beklemesi gerekecekti. Lila bitkindi; uzanması gerekiyordu. Boya kokusu da başını döndürüyordu. Klimada sorun var gibiydi, gerçi Lila’ya sıcak basıp duruyordu, hamile olduğu için. David’in bir an önce gelmesini umuyordu. Hastane karışıktı. David arayıp geç geleceğini söylemişti, sonra da Lila ondan haber alamamıştı.</span></p>

      <p class="paragraf"><span class="metin-1" xml:lang="tr-TR">Alt kattaki mutfağa indi. Mutfağın hali berbattı. Lavaboda bulaşıklar yığılıydı, tezgâhlar pisti, Lila’nın yalınayak bastığı döşeme kir içindeydi. Şaşıran Lila kapıda kalakaldı. Evi bu kadar ihmal ettiğini fark etmemişti; hem Yolanda’ya ne olmuştu? En son ne zaman gelmişti? Temizlikçi kadın normalde salı ve cuma günleri gelirdi. Bugün günlerden neydi?</span> <span class="metin-italik" xml:lang="tr-TR">Mutfağın haline bakılırsa Yolanda haftalardır gelmiyor,</span> <span class="metin-1" xml:lang="tr-TR">diye düşündü Lila. Tamam, kadının İngilizcesi mükemmel değildi, bazen tuhaf şeyler yaptığı da oluyordu, örneğin çay kaşıklarıyla çorba kaşıklarını aynı yere koyuyordu –David buna homurdanıp dururdu­– veya okunmamış faturaları dosdoğru çöpe atıyordu. Böyle sinir bozucu şeyler. Ama Yolanda tek bir gün bile işe gelmemezlik etmemişti. Bir kış sabahı geldiğinde öyle öksürüyordu ki, Lila ta üst kattaki yatak odasından duymuştu; saplı bezi kadının elinden zorla alırken</span> <span class="metin-italik" xml:lang="tr-TR">Por favor</span><span class="dipnot"><a class="footnote-link" href="#footnote-225-3" id="footnote-225-3-backlink">3</a></span> <span class="metin-italik" xml:lang="tr-TR">Yolanda, bırak yardım edeyim, ben doktorum. Soy médico</span> <span class="metin-1" xml:lang="tr-TR">demişti. (Kadının bronşiti vardı tabii; mutfakta onun göğsünü dinleyen Lila, Yolanda’nın muhtemelen sağlık sigortasının olmadığını, hatta</span> <span class="metin-italik" xml:lang="tr-TR">doktorunun</span> <span class="metin-1" xml:lang="tr-TR">bile olmadığını bildiğinden amoksisilin reçetesi yazmıştı.) Yani evet, kadının bazen mektupları çöpe attığı, bıçaklarla kaşıkları aynı yere koyduğu, iç çamaşırı çekmecesine çorap koyduğu oluyordu ama çok çalışkandı, yorulmak nedir bilmezdi, neşeli ve dakikti. Lila ile David’in deli gibi uzun çalışma saatleri olduğundan ona bel bağlamışlardı. Şimdiyse Yolanda telefon bile etmemişti.</span></p>

      <p class="paragraf"><span class="metin-1" xml:lang="tr-TR">Bu da bir başka meseleydi. Telefon çalışmıyordu, üstüne üstlük mektup da gelmemişti. Gazete de. Gerçi David ne olursa olsun evden çıkmamasını söylediğinden, Lila çıkıp bakmamıştı. Gazete garaj yolunda duruyordu belki de.</span></p>

      <p class="paragraf"><span class="metin-1" xml:lang="tr-TR">Lila dolaptan bardak alıp musluğu açtı. Musluk inleyip geğirdi sadece. Su akmıyordu! Sonra Lila’nın aklına geldi; sular bir süredir kesikti. Şimdi bir de tesisatçı çağırması gerekecekti. Ama telefonlar da kesikti. Tam işler çığırından çıkmışken David’in ortalıkta olmaması tipikti. Çığırından çıkmak, Lila’nın babasının gözde deyimlerinden biriydi. Çığır neydi ki ve ondan nasıl çıkılırdı? Böyle bir sürü tabir vardı; hatta basit sözcükler bile ilk kez duymuşsunuz gibi tuhaf gelebiliyordu birden. Bebek bezi. Yanlış yönlendirilmek. Tesisatçı. Evli.</span></p>

      <p class="paragraf"><span class="metin-1" xml:lang="tr-TR">David ile evlenmek gerçekten Lila’nın fikri miydi?</span> <span class="metin-italik" xml:lang="tr-TR">David ile evleneceğim,</span> <span class="metin-1" xml:lang="tr-TR">diye düşündüğünü hatırlamıyordu. Normalde bir insanın bunu</span> <span class="metin-italik" xml:lang="tr-TR">düşünmesi</span> <span class="metin-1" xml:lang="tr-TR">gerekirdi herhalde. Hayatın bir anda değişebilmesi ve insanın bu değişimi gerçekleştirecek ne yaptığını hatırlayamaması tuhaftı. David’e âşık olduğunu söyleyemezdi. Ondan</span> <span class="metin-italik" xml:lang="tr-TR">hoşlanıyordu</span><span class="metin-1" xml:lang="tr-TR">. Ona</span> <span class="metin-italik" xml:lang="tr-TR">hayranlık</span> <span class="metin-1" xml:lang="tr-TR">duyuyordu. (David Centre’a kim hayran olmazdı ki? Adam Denver Genel Hastanesi’nde kardiyoloji bölümü başkanıydı, Colorado Elektrofizyoloji Enstitüsü’nün kurucusuydu, maraton koşucusuydu, yönetim kurullarında üyeydi, hem the Nuggets hem de opera için sezonluk bilet alıyordu, her gün hastalarının hayatını kurtarıyordu.) Ama bu hislerin toplamı sevgi ediyor muydu? Ve eğer etmiyorsa, Lila böyle bir adamla sırf ondan hamile kaldı diye –planlanmış bir şey değildi bu, kendiliğinden olmuştu– ve David her zamanki gibi soyluca davranıp da “doğru şeyi yapmak” niyetinde olduğunu söyledi diye evlenmeli miydi? Doğru şey</span> <span class="metin-italik" xml:lang="tr-TR">gerçekten</span> <span class="metin-1" xml:lang="tr-TR">bu muydu? Hem David neden bazen sanki David değilmiş de David’e</span> <span class="metin-italik" xml:lang="tr-TR">benzer</span><span class="metin-1" xml:lang="tr-TR">, David’den</span> <span class="metin-italik" xml:lang="tr-TR">ilham almış</span> <span class="metin-1" xml:lang="tr-TR">biriymiş, David’i andıran bir nesneymiş gibi görünüyordu? Lila nişanlandıklarını babasına söylediğinde, onun durumu anladığını yüzünden okumuştu. Babası çalışma odasındaki masasında, sevdiği kitaplarının arasında oturuyordu ve bir gemi maketinin cıvadrasına yapıştırıcı sürüyordu. Gür kaşlarını hafifçe kaldırması, gerçeği bildiğinin göstergesiydi. “Eh” deyip genzini temizlemişti adam ve duraksayıp küçük yapıştırıcı şişesinin kapağını kapamıştı. “Bu koşullar altında evlenmek istemeni anlayabiliyorum. O iyi bir adam. İsterseniz burada evlenin.”</span></p>

      <p class="paragraf"><span class="metin-1" xml:lang="tr-TR">David gerçekten de iyi bir adamdı ve gerçekten de orada evlenmişlerdi, bahar vakti tipi varken uçağın ön tarafında oturup Boston’a gitmişlerdi. Her şey aceleye gelmişti, son anda çağrılan akrabalarla arkadaşlardan yalnızca birkaçı gelebilmişti ve karşılıklı yeminler edilirken oturma odasında rahatsızca durmuşlardı (her şey iki dakikada olup bitmişti), sonra da bahane uydurup gitmişlerdi. Yemek şirketi personeli bile erkenden gitmişti. Her şeyi öylesine rahatsız edici kılan, Lila’nın hamile olması değildi. Lila sebebi biliyordu: Biri eksikti.</span></p>

      <p class="paragraf"><span class="metin-1" xml:lang="tr-TR">Biri eksik olacaktı hep.</span></p>

      <p class="paragraf"><span class="metin-1" xml:lang="tr-TR">Aman, neyse. David’i de, o berbat düğünü de (ki düğünden çok cenaze töreni gibiydi aslında), artan somonları da, yağan karı da, diğer her şeyi de boş ver. Önemli olan bebekti ve Lila’nın kendine iyi bakmasıydı. Dünya isterse çığırından çıksındı. Önemli olan bebekti. Kızı olacaktı; Lila onu ultrasonda görmüştü. Kız bebek. Lila’nın bedeninin sıcak sıvısında o minicik elleriyle, minicik bacaklarıyla, minicik kalbiyle ve akciğerleriyle yüzüyordu. Bebek hıçkırmayı seviyordu.</span> <span class="metin-italik" xml:lang="tr-TR">Hık!</span> <span class="metin-1" xml:lang="tr-TR">demişti minik bebek.</span> <span class="metin-italik" xml:lang="tr-TR">Hık! Hık!</span> <span class="metin-1" xml:lang="tr-TR">Bu da komik bir sözcüktü. Amniyotik sıvı soluyan bebeğin diyaframı kasılırken epiglotu kapanıyordu. Eşzamanlı diyafram titreşimi, yani Latince</span> <span class="metin-italik" xml:lang="tr-TR">singult</span> <span class="metin-1" xml:lang="tr-TR">sözcüğünden gelen</span> <span class="metin-italik" xml:lang="tr-TR">singultus</span><span class="metin-1" xml:lang="tr-TR">, yani “hava akciğerlere geçerken nefesin kesilmesi.” Lila Tıbbiye’de bunu öğrenince şöyle düşünmüştü: Vay be. Vay ki vay. Hemen hıçkırmaya başlamıştı tabii; öğrencilerin yarısı gibi. Avustralyalı bir adam on yedi yıldır durmadan hıçkırıyordu, Lila haberi</span> <span class="metin-italik" xml:lang="tr-TR">Today</span><span class="dipnot"><a class="footnote-link" href="#footnote-225-4" id="footnote-225-4-backlink">4</a></span> <span class="metin-1" xml:lang="tr-TR">dergisinde görmüştü.</span></p>

      <p class="paragraf"><span class="metin-1" xml:lang="tr-TR">Bugün. Bugün günlerden neydi? Lila ön hole girmişti ve zihni parmak uçlarında yükselmişçesine perdeyi aralayıp dışarı baktığını fark ediyordu. Hayır, gazete yoktu.</span> <span class="metin-italik" xml:lang="tr-TR">Denver Post</span> <span class="metin-1" xml:lang="tr-TR">da yoktu,</span> <span class="metin-italik" xml:lang="tr-TR">New York Times</span> <span class="metin-1" xml:lang="tr-TR">da, dosdoğru çöpe giden o berbat küçük mahalle gazetesi de. Lila ağaçlardaki böceklerin camın ardından gelen yüksek vızıltılarını duyabiliyordu. Normalde bir iki araba geçerdi, postacı sokakta ıslık çalarak yürürdü, puset iten bir dadı olurdu, ama bugün hiçbiri yoktu.</span> <span class="metin-italik" xml:lang="tr-TR">Daha çok şey öğrenince tekrar ararım. Evden çıkma, kapıları kilitle. Sakın dışarı çıkma, ne olursa olsun.</span> <span class="metin-1" xml:lang="tr-TR">Lila, David’in bunları söylediğini anımsadı; pencerenin önünde durup da adamın arabasının (hidrojenle çalışan şu yeni Toyotalardandı) garaj yolunda sessizce uzaklaşmasını izleyişini anımsadı. David’in arabası bile erdemliydi yahu. Papanın arabası da o modeldi muhtemelen.</span></p>

      <p class="paragraf"><span class="metin-1" xml:lang="tr-TR">Ama şu bir köpek değil miydi? Lila yüzünü cama iyice yasladı. Johnsonların köpeği sokağın ortasında tıpış tıpış yürüyordu. Johnsonlar iki ev ötede oturuyorlardı, karı koca iki kişi yaşıyorlardı, kızları evlenmişti, oğullarıysa üniversitede okuyordu. MIT? Caltech? Bunlardan birinde. Lila’yla David’in taşındıkları gün kapılarına ilk gelen komşuları Bayan Johnson olmuştu (“Bana Sandy deyin!”). Yuvarlak bir kek getirmiş, gülümseyerek merhaba demişti ve Lila işe gitmediği neredeyse her akşam görmüştü o kadını; kadın bazen kocası Geoff’la birlikte Roscoe’yu gezdirirdi ve bu iri, sırıtan</span> <span class="metin-italik" xml:lang="tr-TR">golden retriever</span> <span class="metin-1" xml:lang="tr-TR">öyle uysaldı ki yanına biri yaklaşınca kaldırıma sırtüstü yatıp karnını açardı hemen. (“Köpeğim ibnedir, kusuruna bakmayın” demişti Geoff.) Roscoe şimdi dışarıdaydı, ama bir terslik vardı. Köpek değişmiş görünüyordu. Çıkık kaburgaları ksilofon tuşları gibiydi (Lila’nın aklına ilkokulda orkestra çanı çalması ve “Bekçi Amca”nın çıngırtılı melodisi geldi bir an) ve huzursuz edici bir amaçsızlıkla yürürken, ağzında bir şey tutuyordu. Sarkan... bir şey. Johnsonlar köpeğin başıboş gezdiğini biliyorlar mıydı? Lila onları aramalı mıydı? Ama telefonlar çalışmıyordu ve Lila, David’e evden çıkmayacağına söz vermişti. Köpeği fark edip de “Aaa, bu Roscoe; evden kaçmış olmalı” diyecek birileri çıkardı elbet.</span></p>

      <p class="paragraf"><span class="metin-italik" xml:lang="tr-TR">Lanet olsun David,</span> <span class="metin-1" xml:lang="tr-TR">diye düşündü Lila.</span> <span class="metin-1" xml:lang="tr-TR">David bazen o kadar bencil, o kadar düşüncesiz olabiliyordu ki; dışarıda neler yapıyordu Tanrı bilir, Lila eve tıkılmışken, sular akmazken, telefon kesikken, elektrik yokken ve bebek odasının rengi berbatken. Renk o kadar alakasızdı ki! Lila gebeliğinin henüz yirmi dördüncü haftasında olsa da, zamanın ne çabuk geçtiğini biliyordu. Daha aylar var derken, bir gecenin köründe küçük valizinizi taşıyarak kapıdan dışarı fırlar ve telaşla araba sürüp hastaneye gider, sonra da ışıkların altında sırtüstü yatıp inlerdiniz, şiddetli kasılmalar yaşardınız kontrolsüzce ve bebeğinizi doğurana kadar başka hiçbir şey olmazdı. Ve acıdan sersemlemişken, elinizde başka bir el hissederdiniz ve gözlerinizi açınca yanınızda Brad’in durduğunu, yüzünde tanımlayacak kelime bulamadığınız bir ifadenin olduğunu, güzel bir dehşete kapılmışlık ve âcizlik ifadesinin olduğunu görürdünüz.</span> <span class="metin-italik" xml:lang="tr-TR">Ikın Lila, çok az kaldı, son bir kez ıkınsan yeter</span> <span class="metin-1" xml:lang="tr-TR">diyen sesini duyardınız ve ıkınırdınız: kendi içinize uzanıp, bu son şeyi yapma gücünü bulurdunuz ve bebeği dışarı iterdiniz. Ve sonraki dinginlikte, Brad size sarmalanmış bebeğinizi verirken, o büyülü armağanı verirken, yanaklarından mutluluk gözyaşları ırmak olmuş akarken, yaşamınızın derinden ve ebediyen doğru olduğunu hissederdiniz; onca erkeğin arasından bu adamı seçmenizin sebebinin kader olduğunu anlardınız ve bebeğiniz Eva’nın, birlikte yarattığınız bu yeni ve ılık yaratığın ne olduğunu bilirdiniz: İkinizin birleşimi, bir olmuş hali.</span></p>

      <p class="paragraf"><span class="metin-1" xml:lang="tr-TR">Brad? Lila neden Brad’i düşünüyordu ki?</span> <span class="metin-italik" xml:lang="tr-TR">David</span><span class="metin-1" xml:lang="tr-TR">. Kocası David’di, Brad değil. Papa David ve papa arabası. David adında bir papa olmuş muydu hiç? Muhtemelen. Lila Metodist’ti. Bilmemesi normaldi.</span></p>

      <p class="paragraf"><span class="metin-italik" xml:lang="tr-TR">Neyse,</span> <span class="metin-1" xml:lang="tr-TR">diye düşündü; Roscoe gözden kaybolmuştu ve artık bu kadarı yeterdi. Lila pis bir eve tıkılıp kalmaktan bıkmıştı. David ne isterse yapabilirdi; Lila bu muhteşem haziran gününde, yapacak pek bir işi yokken eve kapanmak için sebep görmüyordu. Emektar Volvo’su garaj yolunda onu beklemekteydi. El çantası neredeydi? Cüzdanı? Anahtarları? İşte oradaydılar, ön kapının yanındaki sehpada duruyorlardı. Tam da Lila’nın bıraktığı yerde.</span></p>

      <p class="paragraf"><span class="metin-1" xml:lang="tr-TR">Üst kata çıkıp banyoya girdi –Tanrım, tuvaletin berbat halini</span> <span class="metin-italik" xml:lang="tr-TR">düşünmek</span> <span class="metin-1" xml:lang="tr-TR">bile istemiyordu– ve aynada yüzünü inceledi. Eh, çok iyi göründüğü söylenemezdi. Başına bir felaket gelmiş gibiydi... Saçı karman çormandı, gözleriyse çukura kaçmış ve kızarıp sulanmıştı. Cildi haftalardır güneş görmemişçesine bembeyaz olmuştu. Lila evden çıkmadan önce bir saat süslenip püslenen kadınlardan değildi, ama yine de... Duş almak isterdi, ama bu imkânsızdı tabii; yüzünü lavabodaki sürahilerden birindeki suyla yıkamakla yetindi ve cildini el beziyle, pembeleşene dek kuruladı. Saçını fırçayla taradı: yanaklarına allık, kirpiklerine rimel, dudaklarına da biraz ruj sürdü. Sıcak yüzünden üstünde pantolonla tişört vardı sadece; eriyip akmış mumların ve kirli çamaşır yığınlarının bulunduğu, yıkanmamış çarşafların kesif kokusunu taşıyan yatak odasına gidip, gardıroptan David’in uzun gömleklerinden birini aldı. Asıl mesele bunun altına ne giyeceğiydi... Hiçbir şey üstüne olmuyordu artık. Sonunda en üst düğmesini iliklemeyince içine sığabildiği bol bir pantolonda ve bir çift sandalette karar kıldı.</span></p>

      <p class="paragraf"><span class="metin-1" xml:lang="tr-TR">Bir kez daha aynaya baktı. Fena görünmediği sonucuna vardı. Şimdi daha iyi göründüğü kesindi. Hem zaten özel bir yere gideceği yoktu. Gerçi gündelik işlerini hallettikten sonra öğle yemeğini dışarıda yemesi hoş olurdu. Evde onca zaman geçirdikten sonra bunu kesinlikle hak etmişti. Güzel bir mekâna gidecekti, dışarıda oturabileceği bir mekâna... Bir bahar ikindisinde dışarıda oturup da bir bardak çay içmekten, salata yemekten daha güzel pek az şey vardı hayatta. Café des Amis bu iş için biçilmiş kaftandı. Muhteşem bahçelerinde hoş kokulu çiçeklerle bezeli asmalar vardı ve Cordon Bleu mezunu şefleri bir numaraydı, bir keresinde masalarına gelmişti. Pierre ya da François... Adam muhteşem sosları sayesinde en basit yemeklere bile en yoğun tatları katabiliyordu;</span> <span class="metin-italik" xml:lang="tr-TR">coq au vin</span><span class="metin-1" xml:lang="tr-TR">’i</span><span class="dipnot"><a class="footnote-link" href="#footnote-225-5" id="footnote-225-5-backlink">5</a></span> <span class="metin-1" xml:lang="tr-TR">mükemmeldi. Ama Des Amis’nin tatlıları meşhurdu asıl, özellikle de çikolatalı musu. O mus, Lila’nın hayatında yediği en lezzetli şeydi. O ve Brad akşam yemeğinden sonra bir musu paylaşırlardı hep, gözleri birbirinden başka pek bir şey görmeyecek kadar âşık olmuş ergenler gibi kaşıkla birbirlerine yedirirlerdi. O mutlu günler... flört günleri, hayatın tüm vaatlerinin önlerinde kitap sayfaları gibi açıldığı günler. Brad’in o tatlının kabarık, kakaolu kıvrımlarının arasına gizlediği nişan yüzüğünü Lila’nın yutmasına ramak kalınca, nasıl da katıla katıla gülmüşlerdi; Lila’nın Brad’i sağanak yağmurda dışarı gönderdiği –</span><span class="metin-italik" xml:lang="tr-TR">ne olursa olsun fark etmez,</span> <span class="metin-1" xml:lang="tr-TR">demişti Lila,</span> <span class="metin-italik" xml:lang="tr-TR">Kit Kat de olur, Almond Joy da, bildiğin sade Hershey’s de</span><span class="metin-1" xml:lang="tr-TR">– ve bir saat sonra uyandığında onun yatak odasının kapısında sırılsıklam halde durduğunu, son derece komik bir şekilde gülümsediğini ve elinde bir orduyu doyurmaya yetecek kadar çok musla, François’nın –Pierre’in?– meşhur çikolatalı musuyla dolu dev bir plastik kap taşıdığını gördüğü gece de gülmüşlerdi. Brad restoranın arka kapısına gitmiş (orada ışık yanıyordu hâlâ) ve kapıyı çalmıştı, ta ki birisi gelip de onun yağmurdan sırılsıklam olmuş elli dolarlık banknotunu alana dek. En tatlısı buydu.</span> <span class="metin-italik" xml:lang="tr-TR">Tanrım, Lila,</span> <span class="metin-1" xml:lang="tr-TR">demişti Brad, Lila bir kaşık musu dudaklarına götürürken,</span> <span class="metin-italik" xml:lang="tr-TR">böyle gidersen çocuk doğduğunda yarısı çikolatadan olacak.</span></p>

      <p class="paragraf"><span class="metin-1" xml:lang="tr-TR">Ama Lila yine hata yapmıştı.</span> <span class="metin-italik" xml:lang="tr-TR">David</span><span class="metin-1" xml:lang="tr-TR">. Artık kocası David Centre’dı. Lila’nın buna alışması gerekiyordu cidden. Gerçi David’le çikolatalı mus paylaşmamıştı hiç, Café des Amis’ye de gitmemişti, hatta bunlarla uzaktan yakından alakalı hiçbir şey yapmamıştı. Adamda romantizmden eser yoktu ki. Lila öyle bir adamın kendisini evlenmeye ikna etmesine nasıl göz yumabilmişti? Kendini beğenmiş birinin hazırladığı yapılacaklar listesindeki bir maddeden ibaretmiş gibi? Ünlü bir doktor ol, tamam. Lila Kyle’ı hamile bırak, tamam. Onurlu şeyi yap, tamam. David, Lila’nın kim olduğundan habersizdi sanki.</span></p>

      <p class="paragraf"><span class="metin-1" xml:lang="tr-TR">Lila merdiveni indi. Dışarıyı aydınlatan gün ışığı, holü altın sarısı bir gaz gibi dolduruyordu. Lila kapıya vardığında çok heyecanlıydı artık. Özgürlük ne güzeldi! Evde o kadar uzun süre tıkılı kaldıktan sonra, nihayet maceraya atılıyordu! David’in bunu öğrenince ne diyeceğini hayal edebiliyordu.</span> <span class="metin-italik" xml:lang="tr-TR">Tanrı aşkına Lila, dışarısı güvenli değil dedim sana. Bebeği düşünmelisin.</span> <span class="metin-1" xml:lang="tr-TR">Ama Lila bebeği düşünüyordu zaten; sebep bebekti. David’in anlamadığı buydu. Dünyayı kurtarmaktan bebek odasının hazırlanmasına yardım etmeye zaman bulamayan, arabası kuşkonmazla veya peri tozuyla, sağlıklı düşüncelerle ya da her ne haltsa onunla çalışan ve Lila’yı burada tek başına bırakmış olan David’in. Tek başına! Daha da kötüsü, aslında en kötüsü, David’in Tavşan Peter’ı</span> <span class="metin-italik" xml:lang="tr-TR">sevmemesiydi</span><span class="metin-1" xml:lang="tr-TR">. Lila, Tavşan Peter’ı sevmeyen bir adamdan nasıl çocuk yapabilirdi? Bu nasıl bir adamdı? Ondan nasıl bir baba olurdu? Hayır, Lila’nın ne yaptığı David’i ilgilendirmezdi; bu sonuca varan Lila el çantasıyla anahtarlarını hol sehpasından alıp kapının sürgüsünü açtı. Lila ister dışarı çıkardı, ister bebek odasını uçuk yeşile veya parlak kırmızıya ya da patlıcan rengine boyardı; David’i ilgilendirmezdi. David siktir olup gidebilirdi. David bunu yapabilirdi.</span></p>

      <p class="paragraf"><span class="metin-1" xml:lang="tr-TR">Lila Kyle boyayı bizzat alacaktı.</span></p>

      <p class="anabaslik" id="toc_marker-10" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">8</span></p>

      <p class="cizgi30" xml:lang="en-GB"><img alt="19231.jpg" class="Basic-Graphics-Frame" src="../Images/19231.jpg" width="42%" /></p>

      <p class="paragraf"><span class="metin-1" xml:lang="tr-TR">Yönetici yardımcısı, işyerinde iyi bir gün geçirmiyordu. Bugün, yani 31 Mayıs –Anma Günü’ydü, gerçi bunun önemi yoktu– “dünyanın sonu” türünden bir gündü.</span></p>

      <p class="paragraf"><span class="metin-1" xml:lang="tr-TR">Colorado artık yoktu. Colorado bitmişti. Denver, Greeley, Fort Collins, Boulder, Grand Junction, Durango, aralarındaki binlerce küçük kasaba. Son uydu görüntüleri savaş alanını andırıyordu: otobanlarda kaza yapmış arabalar, yanan binalar, her yerde cesetler. Gündüzleri kuşlar dışında pek bir şey kımıldamıyor gibiydi; Akbaba Merkez Komutanlığı’ndan emir almışçasına, sürüler halinde, dev sarmallar çizerek uçuyorlardı.</span></p>

      <p class="paragraf"><span class="metin-1" xml:lang="tr-TR">Colorado eyaletindeki herkesi öldürmenin kimin fikri olduğunu biri söyleyebilir miydi lütfen?</span></p>

      <p class="paragraf"><span class="metin-1" xml:lang="tr-TR">Ve virüs yayılıyordu. Dört bir yana, on iki parmaklı bir el gibi. Ulusal Güvenlik ana eyaletlerarası koridorları kapadığında –o ödlek puştlar yanan bir evden kaçmayı bile beceremezlerdi–, ok yaydan çıkmıştı çoktan. CDC</span><span class="dipnot"><a class="footnote-link" href="#footnote-225-6" id="footnote-225-6-backlink">6</a></span> <span class="metin-1" xml:lang="tr-TR">bu sabah Kearney, Nebraska’da; Farmington, New Mexico’da; Sturgis, South Dakota’da; ve Laramie, Wyoming’te vakalar görüldüğünü bildirmişti. Üstelik bunlar sadece bilinen vakalardı. Utah’tan ya da Kansas’tan haber gelmemişti henüz, ama an meselesiydi, birkaç saat içinde gelebilirdi. Kuzey Virginia’da saat beş buçuktu ve günbatımına üç saat vardı, batıdaysa beş saat vardı.</span></p>

      <p class="paragraf"><span class="metin-1" xml:lang="tr-TR">Geceleri harekete geçiyorlardı hep.</span></p>

      <p class="paragraf"><span class="metin-1" xml:lang="tr-TR">Genelkurmay Başkanlığı brifingi iyi geçmemişti, gerçi Guilder aksini beklememişti zaten. Birincisi Özel Kuvvetler “problemi” vardı. Yüksek rütbeli subaylar ÖKB’yi asla tamamen onaylamadıkları gibi, bu bölümün ne iş yaptığı ile ordunun emir komuta zincirinin dışında olmasının ve ödeneğini Tarım Bakanlığı’ndan almasının sebebini de açıklamamışlardı. (Yanıt: Çünkü tarım kimsenin umurunda değildi.) Ordu hiyerarşi demekti, kimin kimin üstüne işediğiyle ilgiliydi ve yüksek rütbeli subayların görebildiği kadarıyla Özel Kuvvetler kimseye hesap vermiyordu; başka bir düzine teşkilatın üyelerinden ve paralı askerlerden oluşmaydı. Bul karayı al parayı oyununu andırıyordu en çok; kız sürekli yer değiştiriyordu ve tahmin ettiğiniz yerde olmuyordu hiç. ÖKB’nin ne iş yaptığına gelince, eh, Guilder o bölüme takılan lakapları duymuştu. “Özel Kaçanlar Bölümü”, “Öyle Kazmalar Bölümü”, “Öküz Kalmışlar Bölüğü” Guilder’ın favorisi şuydu: “Örümcek Kafalılar Bandosu” (Kendisi bile ÖKB’ye Bando demeye başlamıştı.)</span></p>

      <p class="paragraf"><span class="metin-1" xml:lang="tr-TR">Böylece Yönetici Yardımcısı Horace Guilder (artık yönetici kalmış mıydı ki?) kendini Genelkurmay Başkanlığı üyelerinin karşısında bulmuştu (masada oturanların üstünde, kız izci kampı açmaya yetecek kadar madalya ve apolet vardı); Colorado’daki duruma ilişkin resmi görüşünü bildirmesi bekleniyordu. (Kusura bakmayın, biz vampirler yarattık; o sırada iyi bir fikir gibi gelmişti.) Sözünü bitirince tam otuz saniye sessizlik olmuştu; herkes afallamıştı ve şimdi kim konuşacak diye bekliyorlardı.</span></p>

      <p class="paragraf"><span class="metin-italik" xml:lang="tr-TR">Bakalım sizi doğru anlamış mıyım,</span> <span class="metin-1" xml:lang="tr-TR">demişti genelkurmay başkanı monoton bir sesle. Kavuşturduğu ellerini masaya koymuştu. Guilder koltuk altında oluşan bir ter damlasının aşağı aktığını hissetmişti.</span> <span class="metin-italik" xml:lang="tr-TR">Kadim bir virüsü değiştirip, bir düzine idam mahkûmunu kanla beslenen yenilmez canavarlara dönüştürecek hale getirmeye karar verdiniz ve bunu başka kimseye söylemek aklınıza gelmedi?</span></p>

      <p class="paragraf"><span class="metin-1" xml:lang="tr-TR">Eh, aslında Guilder’ın “karar verdiği” söylenemezdi. ÖKB’ye sonradan katılmıştı. Yönetim değişikliği sırasında gelmişti ve o sırada artık öyle çok para ve iş saati boşa harcanmıştı ki, Guilder projeyi istese de durduramazdı. Nuh Projesi’nin emir komuta zinciri öyle belirsizdi ki, kaynağını Guilder bile bilmiyordu... NSA’ydı herhalde, gerçi Guilder asıl kaynağın daha da yukarıda, hatta Beyaz Saray’da olduğundan şüpheleniyordu. Ama Genelkurmay Başkanlığı üyelerinin karşısında otururken, bunun önemsiz olduğunu anlamıştı. Guilder’ın otuz yılını harcadığı teşkilatlarda o kadar çok şey sırdı ki, kimse herhangi bir şeyden sorumlu değildi. Fikirler kendiliğinden ortaya çıkardı sanki.</span> <span class="metin-italik" xml:lang="tr-TR">Ne yapmışız? Yok canım, biz yapmadık.</span> <span class="metin-1" xml:lang="tr-TR">Sonra da belgeler kâğıt doğrayıcıyı boylardı. Özel Kuvvetler’e de aynen bu olacaktı; hatta muhtemelen Guilder’a bile.</span></p>

      <p class="paragraf"><span class="metin-1" xml:lang="tr-TR">Ama bu arada, suçun birilerine yıkılması gerekiyordu. Toplantı bağırma yarışmasına dönüşmüştü çabucak ve Guilder sözel yumruklar yiyip durmuştu. Nihayet odadan kovulduğunda rahatlamıştı; yapabileceği bir şey olmadığını biliyordu. Artık meseleyle ordu, her zamanki yöntemiyle, gördüğü her şeyi vurarak ilgilenecekti.</span></p>

      <p class="paragraf"><span class="metin-1" xml:lang="tr-TR">Guilder şimdi düşünüyordu da, durumu daha diplomatik bir dille açıklayabilirdi aslında. Ama CDC’nin tahminleri ortadaydı. Üç, en fazla dört hafta sonra virüs Chicago’ya, St. Louis’ye, Salt Lake’e yayılacaktı. Altı hafta sonra kıyılara ulaşmış olacaktı.</span></p>

      <p class="paragraf"><span class="metin-1" xml:lang="tr-TR">Vampirler, Tanrı aşkına. Guilder böyle bir aptallığı nasıl yapmıştı?</span></p>

      <p class="paragraf"><span class="metin-italik" xml:lang="tr-TR">Herkes</span> <span class="metin-1" xml:lang="tr-TR">böyle bir aptallığı nasıl yapmıştı?</span></p>

      <p class="paragraf"><span class="metin-1" xml:lang="tr-TR">Ama Lear’ın çalışmalarının önemli olduğu su götürmezdi. Büyük Jonas Lear... Guilder’ın bile çekindiği bu adam Harvard mezunu bir biyokimyacıydı, IQ’su manyak yüksekti ve eski organizmaların bulunup canlandırılarak günümüzde kullanılmasıyla ilgilenen paleovirolojinin mucidiydi resmen. Mesleki çevresinde, ileride Nobel Ödülü alacağına kesin gözüyle bakılıyordu. Tamam, idam mahkûmlarını kullanmak çok akıllıca değildi belki. İşin bu kısmında hata yapmışlardı. Lear’ın da birkaç tahtası eksikti elbette. Ama olasılıkların cazibesi inkâr edilemezdi. Örneğin ölmemek. Hiçbir zaman. Guilder son zamanlarda buna kişisel bir ilgi duyduğunu fark etmişti.</span></p>

      <p class="paragraf"><span class="metin-1" xml:lang="tr-TR">Tek umudu kızdı.</span></p>

      <p class="paragraf"><span class="metin-1" xml:lang="tr-TR">Amy SY. Annesinin bırakıp terk ettiği kız; Memphis, Tennessee’deki manastırdan kaçırılan, on üçüncü denek. Guilder kaçırma emrine imza atmaktan pek hoşlanmamıştı. Tanrı aşkına, o kız daha çocuktu yahu. Eninde sonunda birileri illa ki fark edecekti ve fark etmişlerdi de; Wolgast kızı getirdiğinde, Oklahoma Otoban Devriyesi’nden federal ajanlara dek herkes ülkenin dört bir yanında kızı arıyordu ve Richards denen manyak arkasında cesetlerden oluşan, bir kilometre genişliğinde bir iz bırakmıştı. Uykularında öldürülen manastır rahibeleri. İki tane küçük kasaba polisi. Bir kafedeki altı kişi ki tek hataları kahvaltı yapmak için Wolgast ve kızla aynı zamanda kafeye gelmeleriydi.</span></p>

      <p class="paragraf"><span class="metin-1" xml:lang="tr-TR">Ama kızı bizzat Lear istemişti ve Guilder bu talebi reddedemezdi. Mahkûmların her birine virüsün biraz değişik bir varyantı verilmişti, ama görülen etkiler aynıydı. Hastalık, koma, dönüşüm; sonra da birden tavandan tepetaklak sarkıp tavşan parçalamaya başlıyorlardı. Ama Amy’nin varyantı farklıydı. Lear’ın düzenlediği, felaketle sonuçlanan Bolivya yolculuğunda hastalığı kapan, Columbia’da çalışan biyokimyacı Fanning’ten gelmemişti o virüs; her şeyi başlatan turist grubundan gelmişti... Son Dilek adlı bir ekoturizm grubuyla birlikte orman gezisine çıkan o ölümcül kanser hastalarından. Hepsi bir ay içinde ölmüştü: Felç, kalp krizi, anevrizma; bazılarının vücudu patlamıştı. Ama ölmelerinden önce sağlıklarında bazı kayda değer gelişmeler görülmüştü –kel bir adamın saçı çıkmıştı– ve öldüklerinde hiçbirinde kanser yoktu. Lear’ın aklını okumaya çalışmak boşunaydı, ama Guilder çözümün bu varyant olduğuna inanmaya başlamıştı. Bütün mesele ilk deneği hayatta tutmaktaydı. Lear bu yüzden Amy’yi, o genç ve sağlıklı kızı seçmişti.</span></p>

      <p class="paragraf"><span class="metin-1" xml:lang="tr-TR">Ve seçimi işe yaramıştı. Guilder işe yaradığını biliyordu. Çünkü Amy hâlâ yaşıyordu.</span></p>

      <p class="paragraf"><span class="metin-1" xml:lang="tr-TR">Guilder’ın Fairfax ilçesindeki gayet sıradan, alçak federal ofis binasının –ÖKB’nin binayı paylaştığı kuruluşların arasında Teknoloji Değerlendirme Ofisi, Ulusal Güvenlik Özel Enerji Çalışma Kolu Departmanı, Ulusal Okyanus ve Atmosfer İdaresi ve bir kreş vardı– üçüncü katındaki odası 66. Eyaletlerarası Yol’a bakıyordu. Günlerden pazartesiydi ve Anma Günü’ydü, ama trafik yok denecek kadar azdı. Halkın çoğu şehri çoktan terk etmişti. Guilder birçok kişinin, bir zamanlar yaptıkları kıyakların karşılığını şimdi istediğini tahmin etti. New York banliyösünde oturan bir kaynanadan veya dağ kulübesi olan bir arkadaştan. Ama bütün uçuşlar iptal edildiğinden insanlar çok uzağa gidemezlerdi, ki her halükârda sonuç belliydi zaten. Doğadan sonsuza dek saklanamazdınız. En azından Horace Guilder’a öyle söylenmişti.</span></p>

      <p class="paragraf"><span class="metin-1" xml:lang="tr-TR">Kız Colorado’dan çıkmayı her nasılsa başarmıştı. İlk birkaç saatte, onun güney Wyoming’ten gelen sinyalini almışlardı. Demek ki bir taşıttaydı ve yalnız değildi... O aracı kullanan biri vardı mutlaka. Sonra kız ortadan kaybolmuştu. Biyomonitöründeki verici kısa menzilliydi, sinyali uyduların algılayamayacağı kadar zayıftı; kızın bir baz istasyonunun birkaç kilometre yakınında olması şarttı. Üstelik kırsal kesimdeki baz istasyonları işe yaramazdı, federal izleme ağına bağlı istasyonlar gerekiyordu ki güney Wyoming’te, ana otobanlardan uzak durduğunuz sürece bunlardan kaçınmak kolaydı. Kız şu an herhangi bir yerde olabilirdi. Yanındaki her kimse, zeki biriydi.</span></p>

      <p class="paragraf"><span class="metin-1" xml:lang="tr-TR">Kapısı çalınınca düşünceleri yarıda kesildi; döner koltuğunda oturan Guilder pencereye sırtını dönünce, bölümün baş teknoloji sorumlusu Nelson’ın kapıda durduğunu gördü. Tanrım, yine ne vardı?</span></p>

      <p class="paragraf"><span class="metin-1" xml:lang="tr-TR">“İyi ve kötü haberlerim var” dedi Nelson.</span></p>

      <p class="paragraf"><span class="metin-1" xml:lang="tr-TR">Nelson her zamanki gibi siyah tişört ve kot pantolon giymişti; kirli ayaklarına bir çift parmak arası terlik geçirmişti. Rhodes bursu almış, MIT’de bir değil iki alanda –biyokimya ve ileri haberleşme sistemleri– doktora yapmış, hızlı hızlı konuşan biri olan Nelson binadaki en zeki insandı kesinlikle ve bunun gayet farkındaydı. Dünyayı kendisi kadar havalı ve zeki olmayan insanların yol açtığı bir dizi az çok sinir bozucu sorundan ibaret gören gençler gibi davranmaya meyilliydi hâlâ. Aralarında samimiyet olsa da Nelson, Guilder’a bunak bir baba, saygı gösterilmesi gereken ama artık eskisi kadar değerli olmayan biriymiş gibi davranmayı huy edinmişti... Görünüşe göre saçını dört günde bir tarayan birinden bu muameleyi görmek sinir bozucuydu, ama Guilder ona ister istemez hak veriyordu. Nelson yirmi sekiz yaşındaydı, kendisiyse elli yedi yaşındaydı ve Nelson’ın her şeyi ona kendini yaşlı hissettiriyordu.</span></p>

      <p class="paragraf"><span class="metin-1" xml:lang="tr-TR">“Kızın izini buldunuz mu?”</span></p>

      <p class="paragraf"><span class="metin-1" xml:lang="tr-TR">“Hayır.” Nelson bakımsız sakalını kaşıdı. “Hiç iz yok.”</span></p>

      <p class="paragraf"><span class="metin-1" xml:lang="tr-TR">Guilder uykusuzluktan yanan gözlerini ovuşturdu. Evine gidip yıkanması ve temiz bir takım elbise giymesi gerekiyordu. İki gündür ofisindeydi, kanepede birkaç kez şekerleme yapma fırsatı bulmuştu sadece ve otomatlardaki abur cuburla besleniyordu. Parmaklarında da sorun vardı. Uyuşukluk, karıncalanma.</span></p>

      <p class="paragraf"><span class="metin-1" xml:lang="tr-TR">“İyi haber mi demiştin?”</span></p>

      <p class="paragraf"><span class="metin-1" xml:lang="tr-TR">“Nasıl baktığına bağlı. İfade özgürlüğü açısından çok iyi olmayabilir, ama Denver’daki manyağın bağlantısını sonunda kestiler galiba. NSA’in işi olabilir veya belki de Lear’ın adamları onu bulmuştur. Her halükârda, internette yok artık.”</span></p>

      <p class="paragraf"><span class="metin-1" xml:lang="tr-TR">Denver’ın Son Direnişçisi: herkes gibi Guilder da onun videolarını izlemişti. Adamın cesur olduğunu kabul etmek gerekirdi. Kimliği konusunda birçok teori üretilse de eskiden asker olduğu, Özel Kuvvetler’de veya SEAL’da görev yaptığı tahmin ediliyordu.</span></p>

      <p class="paragraf"><span class="metin-1" xml:lang="tr-TR">“Eee, kötü haber ne peki?”</span></p>

      <p class="paragraf"><span class="metin-1" xml:lang="tr-TR">“CDC’den yeni sayılar geldi. İlk algoritmada, bu yaratıkların beslenme düşkünlüğü yeterince göz önünde bulundurulmamış anlaşılan. Bana sorsalar söylerdim oysa. Sorun bu olmalı veya belki de yaz stajyerlerinden biri, kız arkadaşını en son düdüklediği zamanı düşünürken bir basamak kaydırmıştır.”</span></p>

      <p class="paragraf"><span class="metin-1" xml:lang="tr-TR">Nelson’la konuşmak, beş yaşında bir çocuğu dizginlemeye çalışmak gibi oluyordu bazen. Beş yaşında bir dâhi çocuğu, ama yine de... “Sadede gel lütfen.”</span></p>

      <p class="paragraf"><span class="metin-1" xml:lang="tr-TR">Nelson omuz silkti. “Son tahminlere göre çok zaman yok. Aşağı yukarı otuz dokuz gün var.”</span></p>

      <p class="paragraf"><span class="metin-1" xml:lang="tr-TR">“Virüsün kıyılara ulaşmasına mı?”</span></p>

      <p class="paragraf"><span class="metin-1" xml:lang="tr-TR">“Şey, pek sayılmaz.”</span></p>

      <p class="paragraf"><span class="metin-1" xml:lang="tr-TR">“Neye peki?”</span></p>

      <p class="paragraf"><span class="metin-1" xml:lang="tr-TR">“Kuzey Amerika kıtasının tamamına yayılmasına.”</span></p>

      <p class="paragraf"><span class="metin-1" xml:lang="tr-TR">Guilder’ın gözü karardı; oturmak zorunda kaldı.</span></p>

      <p class="paragraf"><span class="metin-1" xml:lang="tr-TR">“Merkez çözüm aramaya başladı bile” diye devam etti Nelson. “Bence virüsü yakarak yok etmeye çalışacaklar. Önce büyük yerleşim merkezlerini, sonra da geri kalan herkesi yakacaklar.”</span></p>

      <p class="paragraf"><span class="metin-1" xml:lang="tr-TR">“Ulu Tanrım.”</span></p>

      <p class="paragraf"><span class="metin-1" xml:lang="tr-TR">Nelson kaşlarını çattı. “Aslında küçük bir bedel. Mesela Rusya başkanı olsam ne yapardım biliyorum. Bu virüsün okyanus ötesine sıçramasına hayatta göz yummazdım.”</span></p>

      <p class="paragraf"><span class="metin-1" xml:lang="tr-TR">Adam haklıydı; Guilder bunu biliyordu. Sağ elinin titremeye başladığını fark etti. Spazm geçiren sağ elini sol eliyle, doğal görünmeye çalışarak tuttu.</span></p>

      <p class="paragraf"><span class="metin-1" xml:lang="tr-TR">“Sen iyi misin patron?”</span></p>

      <p class="paragraf"><span class="metin-1" xml:lang="tr-TR">Guilder’ın sağ ayağı da titremeye başlamıştı. Gülmek istiyordu anlaşılmaz bir şekilde. Stres yüzünden olsa gerekti. Zorla yutkununca kusmuk tadı aldı.</span></p>

      <p class="paragraf"><span class="metin-1" xml:lang="tr-TR">“O kızı bulun.”</span></p>

      <p class="x40px"><span class="metin-1" xml:lang="tr-TR">Nelson gidince Guilder ofisinde birkaç dakika öylece oturup kendini toplamaya çalıştı. Titremesi geçse de gülme dürtüsü geçmemişti... Bu semptoma “duygusal kontrolsüzlük” denirdi kibar bir şekilde. Sonunda pes etti ve tek bir kahkaha atıp rahatladı. Tanrım, içine şeytan girmiş gibi çıkmıştı sesi. Dışarıdakilerin sesini duymadığını umdu.</span></p>

      <p class="paragraf"><span class="metin-1" xml:lang="tr-TR">Binadan çıkıp garaja girdi, arabasına –bej Toyota Camry’sine– bindi ve Arlington’daki evine gitti. Yıkanmak istiyordu, ama buna üşendi birden; viski koyup televizyonu açtı. Hava Durumu Kanalı da dahil olmak üzere bütün kanalların acil duruma akılda kalıcı bir slogan bulmaları uzun sürmemişti (“Ulus Krizde” vs.) ve tüm haber sunucuları kaygılı ve uykusuz görünüyordu, özellikle da otoban kenarından haber sunanlar... Arka planda bir mısır tarlası, ağır ağır ilerleyen uzun araç kuyrukları, herkesin anlamsızca kornaya abanması. Koca ülke, takılıp kalan kötü bir yayın gibiydi. Guilder kol saatine göz attı: 8:05. Bir saatten az bir süre içinde, ülkenin ortası karanlığa gömülecekti.</span></p>

      <p class="paragraf"><span class="metin-1" xml:lang="tr-TR">Guilder itaatsiz bedenini kanepeden kaldırıp merdiveni çıktı. Merdiven ilerisi için kaygılandırıyordu onu. Merdiven çıkamaz hale gelince ne yapacaktı? Ama bunun pek önemi yoktu artık. Ana banyoda duşu açtı, soyundu ve aynanın önünde durup suyun ısınmasını bekledi. İşin tuhafı, hasta gibi görünmüyordu. Biraz kilo vermiş olabilirdi. Bir zamanlar kendini atletik bulurdu –Bowdoin’da kros yarışmasına katılmıştı– gerçi o günler epey geride kalmıştı. İşi ve işinin gerektirdiği gizlilik yüzünden evlenemese de, formunu korumaya kırklı yaşlarının ortalarına dek özen göstermişti... Kadınların dönüp bakmalarını sağlamak için olmasa bile, en azından kendini oyalamak için. Birkaç gizli ilişki yaşamıştı; karşı taraf durumu tahmin ederdi hep. Guilder bu ilişkileri yürütmedeki becerisiyle gurur duyuyordu, ama günün birinde her şey bitmişti. Kadınlar bakışlarına karşılık vermiyorlardı artık ve özenle hazırladığı açılış konuşmaları başarısız oluyordu. Bu kaçınılmazdı herhalde, ama sevinilecek bir şey değildi. Guilder aynadaki yansımasını inceledi. Bir zamanlar görünüşüne sertlik katan köşeli çenesinin altındaki gerdanı sarkıktı artık. Kelleşmeye yüz tutmuştu ve saçını geriye tarasa da, ölü beyazı kafa derisini tamamen gizleyememişti. Göz altları torba torbaydı, şiş göbeği lastik gibiydi, sopa gibi bacakları bir deri bir kemikti. Görünüşü hoş değildi; ama orta yaşların sonuna gelmiş biri olarak, fiziksel çöküşün kaçınılmazlığını kabullenmişti.</span></p>

      <p class="paragraf"><span class="metin-1" xml:lang="tr-TR">Ölümcül hasta olduğu, görünüşünden anlaşılmıyordu hiç.</span></p>

      <p class="paragraf"><span class="metin-1" xml:lang="tr-TR">Yıkanıp temiz bir takım elbise giydi. Gardırobunda bunlardan başka bir şey yoktu neredeyse; çift düğmeli, gösterişsiz takım elbiseler –çoğu koyu lacivertti, ama gri ve ince çizgili olanlar da vardı, birkaç tane de yazlık mavi poplin gömlek–; gömlekler uçuk mavi veya beyazdı, İsveç kadar nötr kravatlarsa Guilder’ın öylesine vazgeçilmez bir parçası haline gelmişti ki, onlardan birini takmadığı zamanlarda kendini çıplak hissederdi. Merdiveni dikkatle inip oturma odasına gitti; vazifeşinas televizyon kötü haberleri bangır bangır vermeyi sürdürmekteydi. Guilder iştahsız olsa da mikrodalgada donmuş lazanya ısıttı; fırının önünde durup, saniyelerin geçmesini bekledi. Masaya oturup lazanyayı yemek için elinden geleni yaptı, ama diazepam yüzünden her şeyin tadı yavan ve metalik geliyordu; ayrıca boğazındaki kasılma hâlâ geçmediğinden, iki beden küçük gömlek giyip yakasını iliklemiş gibi hissediyordu kendini. Doktoru</span> <span class="metin-italik" xml:lang="tr-TR">milk shake</span> <span class="metin-1" xml:lang="tr-TR">içmesini veya makarna gibi yumuşak şeyler yemesini tavsiye etmişti, ama Guilder çocuk yiyecekleriyle beslenmeye katlanamazdı. O noktadan sonra her şey artık yokuş aşağı giderdi.</span></p>

      <p class="paragraf"><span class="metin-1" xml:lang="tr-TR">Kalan lazanyayı çöpe attı ve tekrar saatine baktı. Dokuzu biraz geçiyordu. Eh, ülkenin ortasında ne oluyorsa oluyordu. Nelson ona ihtiyacı olursa arardı.</span></p>

      <p class="paragraf"><span class="metin-1" xml:lang="tr-TR">Evden çıkıp arabayla McLean’e gitti. Görevi hoş değildi, ama bu işi yapacak tek kişi oydu. Tesisle yolun arasında geniş, yemyeşil bir çimenlik uzanıyordu; bahçe yolunun yanındaki tabelada SHADOWDALE BAKIMEVİ yazılıydı. Kayıt masasındaki hemşireye ehliyetini gösterdikten sonra ilaç kokulu koridorda yürüyen Guilder duvarlarda asılı olan, yeşil tarlalar ve yaz günbatımlarını sergileyen toplu üretilmiş tabloların önünden geçti. İçerisi bu saatte bile sessizdi; normalde etrafta hademeler olurdu, ortak salonda insanların arkadaşlığından hâlâ medet uman hastalar olurdu. Bu geceyse burası mezar gibiydi.</span></p>

      <p class="paragraf"><span class="metin-1" xml:lang="tr-TR">Babasının odasına varınca kapıyı hafifçe çaldı ve yanıt beklemeden açtı.</span></p>

      <p class="paragraf"><span class="metin-1" xml:lang="tr-TR">“Baba, benim.”</span></p>

      <p class="paragraf"><span class="metin-1" xml:lang="tr-TR">Babası pencerenin önünde, tekerlekli sandalyesinde oturuyordu. Ağzı açıktı, yüz kasları krep hamuru gibi gevşekti. Ağzından sarkaç gibi sarkan bir tükürük sicimi, üstündeki kâğıt önlüğün boyun kısmına kadar inmişti. Birisi ona lekeli bir eşofman ve cırt cırtlı ortopedik ayakkabılar giydirmişti. Adam odaya giren Guilder’ı tanıdığını belli eden bir hareket yapmadı.</span></p>

      <p class="paragraf"><span class="metin-1" xml:lang="tr-TR">“Nasılsın baba?”</span></p>

      <p class="paragraf"><span class="metin-1" xml:lang="tr-TR">Guilder’ın babasını çevreleyen hava idrar kokuyordu. Alzheimer hastalığı ilerlemiş olan adam artık kimseyi tanımasa da, rutinleri bozmamak gerekirdi.</span> <span class="metin-italik" xml:lang="tr-TR">Zihinsel yalnızlık ne korkunç şey,</span> <span class="metin-1" xml:lang="tr-TR">diye düşündü Guilder. Ama babasının sessizliği, orada olmadığı duygusu yeni değildi. Canlıyken –tıpkı şimdiki ölü halinde olduğu gibi– neredeyse sürüngensi denebilecek kadar soğuk bir adamdı. Guilder bunun babasının yetiştirilme tarzıyla ilgili olduğunu bilse de –adamın annesiyle babası küçük bir kasabada yaşayan mandıra çiftçileriydi, haftada üç kez kiliseye gider ve kendi domuzlarını keserlerdi–, kendisine sevgi göstermesi mümkün olmayan bu adamın dikkatini çekme umuduyla harcadığı çocukluğu yüzünden hissettiği hınçtan kurtulamamıştı hâlâ. Sırf doğmakla babasından bir şey istemişti, küçük ve kolay bir şey istemişti: Kendisine oğlu gibi davranmasını. Bir güz ikindisinde yakalamaca oynamasını kenardan seyreden babasının ona övgü dolu bir çift söz söylemesini, onun hayatıyla ilgilendiğini belli etmesini istemişti. Guilder iyi bir evlat olmuştu. Notları iyiydi, oditoryumlarda ve spor sahalarında görevini hakkıyla yerine getirmişti, sene kaybetmeden üniversiteye girmişti ve üretken bir yetişkin olmuştu kısa sürede. Oysa babası bunlardan bahsetmemişti bile. Aslında Guilder, babasının bir kez olsun onu sevdiğini söylediğini veya ona sevgiyle dokunduğunu hatırlamıyordu. Adamın umurunda değildi.</span></p>

      <p class="paragraf"><span class="metin-1" xml:lang="tr-TR">Hepsinden zoru, Guilder’ın babasının hastalığının, annesinin üstündeki yıpratıcı etkisi olmuştu; sosyal bir insan olan annesi yalnızlık yüzünden alkole sığınmış ve sonunda alkol yüzünden ölmüştü. Guilder annesinin teselliyi başkalarının kollarında aradığına, muhtemelen birden fazla sevgilisi olduğuna inanır olmuştu sonradan. Babasını Shadowdale’e yerleştirdikten sonra Albany’deki evi temizlerken –evin hali berbattı, bütün çekmecelerle dolaplar bir şeylerle doluydu– annesinin makyaj masasında kadife bir Tiffany kutu bulmuştu. Kutunun içinde bir bilezik vardı, bir</span> <span class="metin-italik" xml:lang="tr-TR">elmas</span> <span class="metin-1" xml:lang="tr-TR">bilezik. Fiyatı Guilder’ın inşaat mühendisi olan babasının bir yıllık kazancından fazlaydı herhalde. Bu bileziği almaya parası yetmezdi onun; hem bileziğin ne olduğu kutunun yerinden anlaşılıyordu: Bir çekmecenin arka tarafına, küflü eldivenlerle eşarpların altına konulmuştu: bir sevgilinin hediyesiydi. Kimdi acaba? Guilder’ın annesi hukuk sekreteriydi. Çalıştığı şirketteki avukatlardan biri? Yolda tanıştığı biri? Yeniden birlikte olduğu bir gençlik aşkı? Guilder annesinin yalnızlığını bir nebze olsun azaltmasına sevinse de, haftalarca süren bir depresyona girmişti. Çocukluğunun iç ısıtıcı anılarında annesi vardı. Ama onun hayatı, gerçek hayatı Guilder için sırdı.</span></p>

      <p class="paragraf"><span class="metin-1" xml:lang="tr-TR">Babasını her ziyaret edişinde bu anılar yüzeye çıkardı; eve dönerken de çoğunlukla öyle keyifsiz ya da öylesine suskun ve hiddetli olurdu ki, doğru dürüst düşünemezdi. Elli yedi yaşında olmasına karşın, biraz olsun onay bekliyordu hâlâ.</span></p>

      <p class="paragraf"><span class="metin-1" xml:lang="tr-TR">Odadaki tek sandalyeyi alıp babasının karşısına geçti. Bebek gibi kel olan yaşlı adamın başı tuhaf bir açıyla omzuna düşmüştü. Guilder komodinden aldığı bir bezle adamın çenesindeki tükürüğü sildi. Bir tepside, kapağı açık bir kutu vanilyalı puding ve ince bir metal kaşık duruyordu.</span></p>

      <p class="paragraf"><span class="metin-1" xml:lang="tr-TR">“Eee, kendini nasıl hissediyorsun baba? Sana iyi bakıyorlar mı?”</span></p>

      <p class="paragraf"><span class="metin-1" xml:lang="tr-TR">Sessizlik. Ama Guilder başının içinde babasının sesini, boşlukları dolduran sesini duyabiliyordu.</span></p>

      <p class="paragraf"><span class="metin-italik" xml:lang="tr-TR">Şaka mı yapıyorsun? Şu halime bak yahu. Doğru dürüst sıçamıyorum bile. Herkes benimle çocukmuşum gibi konuşuyor. Sence nasılım evlat?</span></p>

      <p class="paragraf"><span class="metin-1" xml:lang="tr-TR">“Görüyorum ki tatlını yememişsin. Puding ister misin? Hoşuna gider mi?”</span></p>

      <p class="paragraf"><span class="metin-italik" xml:lang="tr-TR">Başlatma pudingine! Burada başka bir şey verdikleri yok. Kahvaltıda puding, öğle yemeğinde puding, akşam yemeğinde puding. Sümüğe benziyor bir de.</span></p>

      <p class="paragraf"><span class="metin-1" xml:lang="tr-TR">Guilder bir kaşık puding alıp babasının dişlerinin arasına soktu. Yaşlı adam otonom refleksle dudaklarını şapırdatıp pudingi yuttu.</span></p>

      <p class="paragraf"><span class="metin-italik" xml:lang="tr-TR">Bana bak. Kolay mı sanıyorsun? Salyalarımı üstüme akıtmam, altıma işemem?</span></p>

      <p class="paragraf"><span class="metin-1" xml:lang="tr-TR">“Son zamanlarda haberleri takip ediyor musun bilmem” dedi Guilder, babasının ağzına bir kaşık puding daha sokarken. “Bilmen gerektiğini düşündüğüm bir şey var.”</span></p>

      <p class="paragraf"><span class="metin-italik" xml:lang="tr-TR">Eee? Ne diyeceksen de, sonra da beni yalnız bırak.</span></p>

      <p class="paragraf"><span class="metin-1" xml:lang="tr-TR">Ama Guilder ne söylemek istiyordu? Ölüyorum... Herkes ölüyor, henüz farkında olmasalar da... Bu bilginin ne faydası olabilirdi ki? Aklına korkunç bir düşünce geldi. Herkes gidince, doktorlarla hemşireler ve hademeler gidince babasına ne olacaktı? Son haftalar epey olaylı geçtiğinden, bu olasılık Guilder’ın aklına gelmemişti. Şehir boşalıyordu; yakında, birkaç hafta veya hatta birkaç gün sonra, herkes canını kurtarmak için kaçacaktı. Guilder, Katrina ve Vanessa kasırgalarından sonra New Orleans’ta olanları hatırladı; yaşlı hastalarının yalnız bırakıldıkları, altlarını kimsenin temizlemediği, açlık ve susuzluktan yavaş yavaş öldükleri haberlerde çıkmıştı.</span></p>

      <p class="paragraf"><span class="metin-italik" xml:lang="tr-TR">Beni dinliyor musun evlat? Karşımda aval aval oturuyorsun. Ne söyleyeceksin; seni ta buraya getirecek kadar önemli haber ne?</span></p>

      <p class="paragraf"><span class="metin-1" xml:lang="tr-TR">Guilder başını iki yana salladı. “Önemli değil baba. Hiç önemli değil.” Pudingin kalanını babasına yedirdikten sonra adamın ağzını bezle sildi. “Sen biraz dinlen, tamam mı?” dedi. “Birkaç gün sonra görüşürüz.”</span></p>

      <p class="paragraf"><span class="metin-italik" xml:lang="tr-TR">Annen orospuydu, biliyorsun. Orospu orospu orospu...</span></p>

      <p class="paragraf"><span class="metin-1" xml:lang="tr-TR">Guilder odadan çıktı. Boş koridorda durup soluklandı. O ses gerçek değildi; bunun farkındaydı. Ama bazen babasının zihni kendi bedeninden ayrılıp onun bedenine yerleşmiş gibi geliyordu ona.</span></p>

      <p class="paragraf"><span class="metin-1" xml:lang="tr-TR">Kayıt masasına geri döndü. Genç bir Hispanik kadın olan hemşire çapraz bulmaca çözüyordu.</span></p>

      <p class="paragraf"><span class="metin-1" xml:lang="tr-TR">“Babamın altının değiştirilmesi gerek.”</span></p>

      <p class="paragraf"><span class="metin-1" xml:lang="tr-TR">Kadın başını kaldırıp bakmadı. “Hepsinin altının değiştirilmesi gerek.” Guilder kımıldamayınca kadının gözleri yukarı çevrildi. Gözler simsiyahtı ve kalın kalem çekilmişti. “Birisine söylerim.”</span></p>

      <p class="paragraf"><span class="metin-1" xml:lang="tr-TR">“Söyleyin lütfen.”</span></p>

      <p class="paragraf"><span class="metin-1" xml:lang="tr-TR">Guilder kapıda durdu. Hemşire çapraz bulmacasına geri dönmüştü bile.</span></p>

      <p class="paragraf"><span class="metin-1" xml:lang="tr-TR">“Eee,</span> <span class="metin-italik" xml:lang="tr-TR">söylesene</span> <span class="metin-1" xml:lang="tr-TR">hadi.”</span></p>

      <p class="paragraf"><span class="metin-1" xml:lang="tr-TR">“Söylerim dedim ya.”</span></p>

      <p class="paragraf"><span class="metin-1" xml:lang="tr-TR">Guilder yoğun bir koruma hissine kapıldı. Kadının elindeki kurşunkalemi alıp boğazına saplamak istedi. “O işi sen yapmayacaksan, şu lanet olası telefonu eline al.”</span></p>

      <p class="paragraf"><span class="metin-1" xml:lang="tr-TR">Kadın öfleyerek telefonu açıp çevirdi. “Ben kayıt masasından Mona. 126’daki Guilder’ın altının değiştirilmesi gerek. Evet, oğlu burada. Tamam, söylerim.” Telefonu kapadı. “Mutlu oldun mu?”</span></p>

      <p class="paragraf"><span class="metin-1" xml:lang="tr-TR">Bu soru öyle saçmaydı ki, Guilder ne diyeceğini bilemedi.</span></p>

      <p class="x40px"><span class="metin-1" xml:lang="tr-TR">Guilder babası gibi ölmeyecekti, tam tersine. ALS yani amiyotrofik lateral skleroza, halk arasındaki adıyla Lou Gehrig hastalığı getirecekti sonunu. Önce temel motor fonksiyonlarını yitirecekti, kasları kasılıp işe yaramaz hale gelecekti, sonra da sesini ve yutkunma yeteneğini kaybedecekti. Durup dururken gülecek ve ağlayacaktı... Bu hastalığın sebebini kimse bilmiyordu. Sonunda bir solunum cihazına bağlı halde, vücudu tamamen hareketsizken, hareket edemezken ve konuşamazken can verecekti. Ama en kötüsü şuydu ki, düşünme ve muhakeme yetisi azalmayacaktı. Babası önce aklını yitirmişti, Guilder ise çöküşünün her anının tamamen farkında olacaktı. Yaşayan bir ölü olacaktı ve somurtkan bir hemşireden başka kimseyi görmeyecekti.</span></p>

      <p class="paragraf"><span class="metin-1" xml:lang="tr-TR">Teşhis konulmasından sonra derin bir şok yaşamıştı. Shawna’ya yaptığı salaklığı böyle açıklıyordu... Kızın gerçek adı bu değildi elbette. Guilder iki yıl boyunca, her ayın ikinci salı günü onun dairesine gitmişti; kız işverenlerinin kiraladığı bir evde kalıyordu. Esmer tenli ve zayıftı, gözleri Asyalılarınki gibi çekikti biraz ve Guilder’ın kızı olacak yaştaydı, gerçi Guilder’ın onu çekici bulmasının sebebi bu değildi... Hatta daha yaşlı olmasını yeğlerdi. Onunla bir arkadaşlık şirketi aracılığıyla tanışmıştı; deneme süresinden sonra, ona doğrudan telefon etmesine izin verilmişti. İlk seferde üniversiteli gibi heyecanlanmıştı. Bir kadınla birlikte olmayalı epey oluyordu ve kızın onu beğenmemesinden çekindiğini fark etmişti... Bu kaygısı saçma geliyordu şimdi. Ama kız onu çabucak rahatlatmış, dizginleri ele almıştı. Ritüel hep aynıydı. Guilder aşağıdan zili çalardı; kapı vızıldayarak açılırdı; sonra Guilder merdivenden kızın dairesine çıkardı ve kız kapıyı açmış onu bekliyor olurdu. Hoşgeldin dercesine gülümserdi, üstündeki siyah kokteyl elbisesinin altında dantelli ve ipekli, erotik bir hazine yatıyor olurdu. İkindi vakti buluşmuş iki sevgili gibi havadan sudan konuşurlardı biraz, ardından da Guilder içinde para olan zarfı makyaj masasına konuşmadan bırakırdı; sonra da asıl işe geçerlerdi. Önce Guilder soyunurdu hep; sonra da kızın soyunmasını, kokteyl elbisesini yere perde gibi düşürmesini ve içinden kraliçe gibi çıkmasını seyrederdi. Kız sevişirken ateşliliğinin dozunu tam ayarlardı, ne yapmacık ne de fazla profesyonel görünürdü ve o dakikalarda Guilder hayatındaki başka hiçbir şeyden alamadığı bir huzura kapılırdı. Guilder boşalırken Shawna onun ismini tekrarlayıp dururdu, sesindeki kadınsı tatmin tamamen ikna edici olurdu ve Guilder bu seslerle hislerin üstünde salındığını, bir sörfçü gibi onların üzerinde giderek dingin bir sahile yaklaştığını hissederdi.</span></p>

      <p class="paragraf"><span class="metin-italik" xml:lang="tr-TR">Neden daha sık görüşmüyoruz?</span> <span class="metin-1" xml:lang="tr-TR">diye sorardı kız sonrasında.</span> <span class="metin-italik" xml:lang="tr-TR">Yaptığım şeyler hoşuna gidiyor mu? Başka biri yok, değil mi? Hayatındaki tek kadın olmak istiyorum Guilder.</span> <span class="metin-1" xml:lang="tr-TR">Guilder</span> <span class="metin-italik" xml:lang="tr-TR">Beni çok mutlu ediyorsun,</span> <span class="metin-1" xml:lang="tr-TR">derdi kızın kadifemsi saçını okşarken.</span> <span class="metin-italik" xml:lang="tr-TR">Bundan daha mutlu olamam.</span></p>

      <p class="paragraf"><span class="metin-1" xml:lang="tr-TR">Guilder o kız hakkında hiçbir şey bilmiyordu, en azından özel hayatı hakkında. Ama teşhis konulmasından sonraki haftalarda saçma bir düşünceye sığınmış, ona âşık olduğunu düşünmüştü. Şimdi bunu hatırladıkça utanıyordu; öyle düşünmüş olmasının altında yatan psikolojik sebep belliydi –tek başına ölmek istemiyordu–, ama o sırada kıza âşık olduğuna tamamen inanmıştı. Sırılsıklam âşıktı ve duygularını Shawna’nın paylaşıyor olması mümkün, hatta muhtemel değil miydi? Kız onun hayatında tek olmak istediğini söylerken bunu mu kastetmişti? Birbirlerine yaptıkları ve söyledikleri şeyler sahte</span> <span class="metin-italik" xml:lang="tr-TR">olamazdı</span><span class="metin-1" xml:lang="tr-TR">; bunlar ancak gerçekten yakınlaşmış insanların paylaşabileceği şeylerdi.</span></p>

      <p class="paragraf"><span class="metin-1" xml:lang="tr-TR">Bunları düşünüp durmuştu ve sonunda Shawna’dan başka bir şey düşünemez olmuştu. Ona bir armağan vermeye karar vermişti; aşkının bir sembolünü. Duygularını hakkıyla ifade edecek, pahalı bir şey. Mücevher. Mücevher vermeliydi. Ama kuyumcudan alınma yeni bir mücevher değil, daha kişisel bir şey: annesinin elmas bileziği. Guilder bu fikrin verdiği şevkle Tiffany kutuyu gümüşi kâğıtla paket yapmış ve arabaya atlayıp Shawna’nın dairesine gitmişti. O günün salı olmaması önemli değildi. Guilder’ın hissettiği şey planlı programlı yaşanamazdı. Zili çalıp bekledi. Dakikalarca bekledi ki tuhaftı bu; Shawna apartman kapısını hemen açardı hep. Guilder tekrar zili çaldı. Bu sefer hoparlör biraz cızırdadı ve Guilder kızın sesini duydu. “Evet?”</span></p>

      <p class="paragraf"><span class="metin-1" xml:lang="tr-TR">“Benim, Horace.”</span></p>

      <p class="paragraf"><span class="metin-1" xml:lang="tr-TR">Sessizlik. “Bugüne randevumuz yok. Değil mi? Benim hatam olabilir. Aramış mıydın?”</span></p>

      <p class="paragraf"><span class="metin-1" xml:lang="tr-TR">“Sana bir şey getirdim.”</span></p>

      <p class="paragraf"><span class="metin-1" xml:lang="tr-TR">Hoparlör sustu. Sonra: “Bir saniye bekle.”</span></p>

      <p class="paragraf"><span class="metin-1" xml:lang="tr-TR">Birkaç dakika geçti. Guilder merdivenlerden gelen ayak sesleri duydu. Kapı otomatiği bozuktu belki de; Shawna kapıyı açmak için aşağı geliyordu. Ama köşeyi dönen kişi Shawna değildi. Bir adamdı. Altmış yaşlarında görünüyordu, kel ve cüsseliydi, Rus gangsterler gibi domuz suratlıydı, üstündeki çizgili takım elbise buruşuktu, kravatı gevşekti. Belirtiler ortadaydı, ama heyecana kapılmış olan Guilder’ın zihni onları reddetti. Adam kapıdan geçerken Guilder’a göz attı.</span></p>

      <p class="paragraf"><span class="metin-1" xml:lang="tr-TR">“Şanslısın” deyip göz kırptı.</span></p>

      <p class="paragraf"><span class="metin-1" xml:lang="tr-TR">Guilder merdivenleri koşarak çıktı. Kapıyı üç kez çalıp neşe ve heyecanla bekledi; kapı nihayet açıldı. Shawna’nın üstünde elbisesi yoktu, belden bağlanmış bir ipek bornoz vardı sadece. Saçı başı dağınıktı, makyajı bozulmuştu. Belki de yeni uyanmıştı.</span></p>

      <p class="paragraf"><span class="metin-1" xml:lang="tr-TR">“Horace, burada ne işin var?”</span></p>

      <p class="paragraf"><span class="metin-1" xml:lang="tr-TR">Birden nefesi kesilen Guilder “Kusura bakma” dedi. “Aramam gerekirdi, biliyorum.”</span></p>

      <p class="paragraf"><span class="metin-1" xml:lang="tr-TR">“Açıkçası müsait değilim.”</span></p>

      <p class="paragraf"><span class="metin-1" xml:lang="tr-TR">“Sadece bir dakikanı alacağım. Lütfen, girebilir miyim?”</span></p>

      <p class="paragraf"><span class="metin-1" xml:lang="tr-TR">Kız onu şüpheyle süzdükten sonra yumuşadı sanki. “Eh, tamam. Ama çok kısa.”</span></p>

      <p class="paragraf"><span class="metin-1" xml:lang="tr-TR">Guilder’ın geçmesi için yana çekildi. Dairede bir değişiklik vardı, Guilder ne olduğunu anlayamasa da. İçerisi kirli görünüyordu ve havasızdı.</span></p>

      <p class="paragraf"><span class="metin-1" xml:lang="tr-TR">“Bu ne?” Kız gümüşi kâğıtla sarmalanmış kutuya bakıyordu. “Horace, hiç gerek yoktu.”</span></p>

      <p class="paragraf"><span class="metin-1" xml:lang="tr-TR">Guilder kutuyu kıza uzattı. “Bu senin.”</span></p>

      <p class="paragraf"><span class="metin-1" xml:lang="tr-TR">Sevinçten gözleri parlayan kız paketi açıp bileziği çıkardı.</span></p>

      <p class="paragraf"><span class="metin-1" xml:lang="tr-TR">“Çok düşüncelisin. Bu öyle güzel ki.”</span></p>

      <p class="paragraf"><span class="metin-1" xml:lang="tr-TR">“Ailemden kalma. Annemindi.”</span></p>

      <p class="paragraf"><span class="metin-1" xml:lang="tr-TR">“Öyleyse daha da özel.” Guilder’ın yanağına bir öpücük kondurdu. “Bana bir dakika ver de temizleneyim; hemen geliyorum bebeğim.”</span></p>

      <p class="paragraf"><span class="metin-1" xml:lang="tr-TR">Guilder yoğun bir sevgiye kapıldı. Kendini tutmasa kıza sarılıp dudaklarından öpecekti. “Seninle sevişmek istiyorum. Gerçekten sevişmek.”</span></p>

      <p class="paragraf"><span class="metin-1" xml:lang="tr-TR">Kız saatine göz attı. “Şey, tabii ki. İstediğin buysa eğer. Ama bu sefer bir saatimiz yok.”</span></p>

      <p class="paragraf"><span class="metin-1" xml:lang="tr-TR">Guilder soyunmaya başlamıştı, kemerini çözüyordu telaşla, sivri uçlu ayakkabılarını çıkarıyordu. Ama bir terslik vardı. Kızın tereddüt ettiğini sezdi.</span></p>

      <p class="paragraf"><span class="metin-1" xml:lang="tr-TR">“Unuttuğun bir şey yok mu?” diye sordu kız.</span></p>

      <p class="paragraf"><span class="metin-1" xml:lang="tr-TR">Para. Kızın istediği buydu. Böyle bir zamanda parayı nasıl düşünebiliyordu? Guilder ona paylaştıkları şeyin dolarla ve sentle ölçülemeyeceğini söylemek istedi, buna benzer bir şey söylemek istedi, ama ağzından çıkan tek söz şu oldu: “Yanımda yok.”</span></p>

      <p class="paragraf"><span class="metin-1" xml:lang="tr-TR">Kız kaşlarını çattı. “Böyle olmaz canım. Biliyorsun.”</span></p>

      <p class="paragraf"><span class="metin-1" xml:lang="tr-TR">Ama Guilder artık öyle heyecanlıydı ki, bu olanları pek anlamıyordu. Kızın karşısında yarı soyunuk halde duruyordu şimdi, üstünde sadece</span> <span class="metin-italik" xml:lang="tr-TR">boxer’</span><span class="metin-1" xml:lang="tr-TR">ıyla fanilası vardı, pantolonuysa ayak bileklerindeydi.</span></p>

      <p class="paragraf"><span class="metin-1" xml:lang="tr-TR">“İyi misin? İyi görünmüyorsun.”</span></p>

      <p class="paragraf"><span class="metin-1" xml:lang="tr-TR">“Seni seviyorum” dedi Guilder.</span></p>

      <p class="paragraf"><span class="metin-1" xml:lang="tr-TR">Kız hafifçe gülümsedi. “Çok tatlısın.”</span></p>

      <p class="paragraf"><span class="metin-1" xml:lang="tr-TR">“Seni seviyorum dedim.”</span></p>

      <p class="paragraf"><span class="metin-1" xml:lang="tr-TR">“Tamam, bunu yapabilirim. Sorun değil. Parayı makyaj masasına bırak; ne istersen söyleyeyim.”</span></p>

      <p class="paragraf"><span class="metin-1" xml:lang="tr-TR">“Yanımda para yok. Bileziği verdim ya.”</span></p>

      <p class="paragraf"><span class="metin-1" xml:lang="tr-TR">Kızın gözlerinde sıcaklıktan, hatta arkadaşlıktan bile eser kalmadı birden. “Horace, bu işi para için yaptığımı biliyorsun. Konuşma tarzından hoşlanmadım.”</span></p>

      <p class="paragraf"><span class="metin-1" xml:lang="tr-TR">“Lütfen, izin ver de seninle sevişeyim.” Guilder kalp atışlarını kulaklarında hissediyordu. “İstersen bileziği satabilirsin. Epey para eder.”</span></p>

      <p class="paragraf"><span class="metin-1" xml:lang="tr-TR">“Sanmıyorum bebeğim.” Kız horgörüsünü gizlemeden bileziği Guilder’a uzattı. “Sana bunu söylemek hiç hoşuma gitmiyor, ama bu bildiğin cam. Kimden aldın bilmiyorum, ama paranı geri almalısın. Hadi şimdi tatlı çocuk ol. Ne yapman gerektiğini biliyorsun.”</span></p>

      <p class="paragraf"><span class="metin-1" xml:lang="tr-TR">Guilder duygularını kızın anlamasını sağlamak zorundaydı. Umutsuzluğa kapıldı ve elini uzatıp onu tutmaya çalıştı. Shawna çığlığı bastı; sonra Guilder kendini yerde buldu. Yukarı bakınca, başına doğrultulmuş tabancayı gördü.</span></p>

      <p class="paragraf"><span class="metin-1" xml:lang="tr-TR">“Def ol.”</span></p>

      <p class="paragraf"><span class="metin-1" xml:lang="tr-TR">“Lütfen” diye inledi Guilder. Ağlamaklı olduğundan sesi boğuk çıkıyordu. “Hayatımdaki tek kadın olmak istediğini söylemiştin.”</span></p>

      <p class="paragraf"><span class="metin-1" xml:lang="tr-TR">“Ben bir sürü şey söylerim. Şimdi şu boktan bileziğini al ve bas git buradan.”</span></p>

      <p class="paragraf"><span class="metin-1" xml:lang="tr-TR">Guilder yavaşça ayağa kalktı. Hiç bu kadar küçük düşmemişti. Yine de hissettiği en yoğun duygu aşktı. Tüm benliğini ele geçiren, âcizce, melankolik bir aşk.</span></p>

      <p class="paragraf"><span class="metin-1" xml:lang="tr-TR">“Ölüyorum.”</span></p>

      <p class="paragraf"><span class="metin-1" xml:lang="tr-TR">“Hepimiz ölüyoruz bebeğim.” Kız tabancayı kapıya doğru salladı. “Dediğimi yap, yoksa taşaklarından vururum seni.”</span></p>

      <p class="paragraf"><span class="metin-1" xml:lang="tr-TR">Guilder kızın yüzünü bir daha asla göremeyeceğini biliyordu. Nasıl bu kadar aptal olabilmişti? Evine gidip garaja park etti, motoru durdurdu ve kapıları uzaktan kumandayla kilitledi. Arabasında yarım saat boyunca kımıldamadan oturdu; hareket edecek enerjisi yoktu. Ölüyordu. Kendini rezil etmişti. Shawna’yı bir daha asla görmeyecekti, çünkü onun için bir önemi yoktu.</span></p>

      <p class="paragraf"><span class="metin-1" xml:lang="tr-TR">Hâlâ Camry’de oturuyor olmasının sebebini o zaman anladı. Yapması gereken tek şey motoru tekrar çalıştırmaktı. Uykuya dalmak gibi olacaktı. Shawna’yı da, Nuh Projesi’ni de düşünmek zorunda kalmayacaktı artık, giderek çöken bedeninde hapis hayatı yaşamak veya bakımevindeki babasını ziyaret etmek zorunda da kalmayacaktı... Bunların hiçbiri olmayacaktı. Bütün dertlerinden bir anda kurtulacaktı. Açıklayamadığı bir dürtü, kol saatini ve arka cebinden çıkardığı cüzdanını gösterge paneline bırakmasına yol açtı, yatmaya hazırlanıyordu sanki. Not yazmak âdettendi herhalde, ama ne diyecekti ki? Kime ne diyecekti?</span></p>

      <p class="paragraf"><span class="metin-1" xml:lang="tr-TR">Anahtarı çevirmeyi üç kez denedi. Üçünde de cesaret edemedi. Kendini aptal gibi hissetmeye başlamıştı artık, arabada öylece oturuyordu... Yine küçük düşmüştü. Kol saatini tekrar takıp, cüzdanını cebine koyup eve girmekten başka yapacak şey yoktu.</span></p>

      <p class="x40px"><span class="metin-1" xml:lang="tr-TR">Arabasına binip McLean’dan uzaklaşan Guilder’ın cep telefonu çaldı. Arayan Nelson’dı.</span></p>

      <p class="paragraf"><span class="metin-1" xml:lang="tr-TR">“Harekete geçtiler.”</span></p>

      <p class="paragraf"><span class="metin-1" xml:lang="tr-TR">“Nerede?”</span></p>

      <p class="paragraf"><span class="metin-1" xml:lang="tr-TR">“Her yerde. Utah. Wyoming. Nebraska. Batı Kansas’ta da büyük bir grup toplanıyor.” Adam duraksadı. “Aramamın sebebi bu değil.”</span></p>

      <p class="paragraf"><span class="metin-1" xml:lang="tr-TR">Guilder dosdoğru ofise gitti. Nelson onu koridorda karşıladı. “Sinyali günbatımından hemen önce aldık. Denver’ın batısındaki, Silver Plume diye bir kasabadaki bir baz istasyonundan. Fotoğraf çekmek için insansız hava araçlarından birini oraya yönlendirmeyi başardım; Ulusal Güvenlik’te bana kıyak borcu olanlar var.”</span></p>

      <p class="paragraf"><span class="metin-1" xml:lang="tr-TR">Nelson terminalinde Guilder’a fotoğrafı gösterdi; grenli, siyah beyaz bir fotoğraftı bu. Fotoğrafta kız yoktu; bir adam vardı. Otoban kenarına park edilmiş bir pikap kamyonetin yanında duruyordu. İşiyor gibiydi.</span></p>

      <p class="paragraf"><span class="metin-1" xml:lang="tr-TR">“Bu kim ki? Doktorlardan biri mi?”</span></p>

      <p class="paragraf"><span class="metin-1" xml:lang="tr-TR">“Richards’ın adamlarından biri.”</span></p>

      <p class="paragraf"><span class="metin-1" xml:lang="tr-TR">Guilder şaşırdı. “Ne diyorsun?”</span></p>

      <p class="paragraf"><span class="metin-1" xml:lang="tr-TR">Nelson bir anlığına biraz utandı sanki. “Kusura bakma, bunu biliyorsun sanıyordum. Onların hepsi şartlı tahliye edilmiş seks suçluları. Richards’ın küçük projelerinden biri. Güvenlik sebebiyle, altıncı derece sivil personelin tamamı ulusal kayıtlardan silindi.”</span></p>

      <p class="paragraf"><span class="metin-1" xml:lang="tr-TR">“Benimle taşak geçiyorsun.”</span></p>

      <p class="paragraf"><span class="metin-1" xml:lang="tr-TR">“Geçmiyorum.” Nelson ekrandaki görüntüye tık tık vurdu. “Bu adam var ya, Nuh Projesi’nden kalan son kişi. Bildiğin sübyancı.”</span></p>

      <p class="anabaslik" id="toc_marker-11" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">9</span></p>

      <p class="cizgi30" xml:lang="en-GB"><img alt="19233.jpg" class="Basic-Graphics-Frame" src="../Images/19233.jpg" width="42%" /></p>

      <p class="paragraf"><span class="metin-1" xml:lang="tr-TR">Grey’in yolda geçirdiği ikinci günün sabahının sonlarına doğru, pikap kamyonet bozuldu.</span></p>

      <p class="paragraf"><span class="metin-1" xml:lang="tr-TR">Birazdan öğlen olacaktı; güneş yükselmişti bile. Grey, Leadville civarındaki bir Motel 6’da rahatsız bir gece geçirdikten sonra, Vail civarındaki E-70 yolundan gidip Denver’a doğru inmişti. Eyaletlerarası koridor, doğudaki Golden kasabasına kadar boştu; ama Grey şehrin dev alışveriş merkezlerine ve geniş parselasyon alanlarına sahip dış banliyö halkasına varınca işler değişmeye başlamıştı. Otobanın bazı kısımları terk edilmiş arabalar tarafından kapatılmış olduğundan, Grey bağlantı yoluna girmek zorunda kalmıştı. Otobanın iki yanında uzanan geniş otoparklar dondurulmuş bir kargaşa anının mahalleriydi, dükkân camları kırıktı, kaldırımlara mallar saçılmıştı. Buradaki dinginlik de farklıydı... Sessizlikten ibaret değildi, daha derin ve ürkütücüydü. Grey’in gördüğü cesetlerin çoğu, Red Roof’taki pantolon askılı adam gibi başsızdı. Grey, Sıfır’la diğerlerinin kafa koparmaktan hoşlandıklarını tahmin etti.</span></p>

      <p class="paragraf"><span class="metin-1" xml:lang="tr-TR">Gözlerini yoldan ayırmamak, katliam sahnelerine sadece gözucuyla bakmak için elinden geleni yaptı. Red Roof’tayken hissettiği o tuhaf, vızıldayan enerji azalmamıştı; beyni, çalınan bir enstrüman teli gibi ses çıkarıyordu. Bir buçuk gündür uyumuyordu, ama yorgun değildi. Aç da değildi ki tuhaftı bu. Normalde kurt gibi acıkması gerekirdi, ama nedense yiyecekler hiç cazip gelmiyordu. Leadville’deyken, Motel 6’nın lobisindeki otomattan bir Baby Ruth çikolata almıştı, bir şeyler yemesi gerektiğini düşünmüştü çünkü, ama o lanet olası şeyi ağzına bile alamamıştı. Kokusu midesini bulandırmıştı. O şeyin içindeki koruyucu maddelerin kokusunu almıştı; iğrenç bir kimyevi madde kokusuydu, sanayide kullanılan yer temizleyicilerinin kokusuna benziyordu.</span></p>

      <p class="paragraf"><span class="metin-1" xml:lang="tr-TR">Grey şehrin merkezini görünce, eyaletlerarası yoldan ayrılması gerekeceğini anladı. O arabaların etrafından dolanamazdı ve ilerledikçe durum kötüleşecekti. Kamyoneti bir 7–Eleven’ın otoparkına park edip haritasına baktı. En iyisi şehir merkezinin etrafından dolanıp güneye gitmesiydi herhalde, gerçi bu sadece tahmindi; Denver’ı hiç bilmiyordu.</span></p>

      <p class="paragraf"><span class="metin-1" xml:lang="tr-TR">Önce güneye, sonra da doğuya saparak banliyö semtlerinden geçti. Her yer aynıydı, etrafta tek bir canlı insan bile yoktu.</span> <span class="metin-italik" xml:lang="tr-TR">Bari radyo dinleyeyim,</span> <span class="metin-1" xml:lang="tr-TR">diye düşündü, ama son bir buçuk gündür duyduğu tekdüze statik sesinden başka ses gelmiyordu radyodan. Bir ara kamyonetin kornasını çaldı, sağ kalan insanlar varlığından haberdar olsunlar diye; ama sonunda vazgeçti. Korna sesini duyacak kimse kalmamıştı. Denver bir mezarlıktı.</span></p>

      <p class="paragraf"><span class="metin-1" xml:lang="tr-TR">Grey artık öyle derin bir umutsuzluğa kapılmıştı ki, kamyonetin bozulduğunu ancak birkaç saniye sonra fark etti. Sessizlik öyle rahatsız ediciydi ki, Grey bir daha asla canlı bir insan göremeyeceğine, sırf Denver’da değil, tüm dünyada insanlardan eser kalmadığına inanmaya başlamıştı. Ama sonra durumun farkına vardı; motor çalışmıyordu. Kamyonet momentumun etkisiyle birkaç saniye daha ilerledi, ama direksiyon kilitlenmişti; Grey’in yapabileceği tek şey öylece oturup aracın durmasını beklemekti.</span></p>

      <p class="paragraf"><span class="metin-italik" xml:lang="tr-TR">Tanrım,</span> <span class="metin-1" xml:lang="tr-TR">diye düşündü,</span> <span class="metin-italik" xml:lang="tr-TR">bir bu eksikti.</span> <span class="metin-1" xml:lang="tr-TR">Iggy’nin tabancasını tulum cebine koyup araçtan indi ve kaputu kaldırdı. Zamanında birçok külüstür arabası olduğundan, fan kayışının koptuğunu anlamakta zorlanmadı. Yapılacak en mantıklı hareket, kamyoneti bırakmak ve üstünde anahtarlar olan bir başka taşıt bulmaktı. Grey geniş bir bulvardaydı ve burada büyük perakende satış mağazaları vardı: Best Buy, Target, Home Depot. Tepedeki güneş yakıyordu. Bütün otoparklar arabalarla doluydu. Ama Grey’in onların içine bakmaya cesareti yoktu, çünkü neyle karşılaşacağını biliyordu. Fan kayışını daha önce birçok kez değiştirmişti. Kayışa ve birkaç temel alete, tornavidaya ve kayış gergi mekanizmasını ayarlamak için bir iki cıvata anahtarına ihtiyacı vardı o kadar. Home Depot’ta yedek parça vardı belki. Bakmaktan zarar gelmezdi.</span></p>

      <p class="paragraf"><span class="metin-1" xml:lang="tr-TR">Otobanın karşı tarafına geçip, açık duran kapıya yöneldi. Girişteki propan tankı sandıkları açılmış ve içleri boşaltılmıştı, ama bunun dışında mağazanın girişi zarar görmemiş gibiydi. Kapının yanında silahlı birlikler gibi yan yana duran, birbirine zincirlenmiş çim biçme makinelerine el sürülmemişti; sarı polenle kaplanmış veranda mobilyalarına da. Bunların dışında, bir terslik olduğunun tek göstergesi duvara yaslı duran, üzerine sprey boyayla JENERATÖR KALMADI yazılmış, büyük, kare şeklindeki kontrplak levhaydı.</span></p>

      <p class="paragraf"><span class="metin-1" xml:lang="tr-TR">Grey cebinden tabancayı çıkarıp kapıyı itti ve içeri girdi. Elektrik kesikti, ama içerisi az çok düzenli görünüyordu; rafların çoğu bomboştu, yerlerde çöp yoktu pek. Grey tabancayı öne uzatıp, mağazanın ön kısmında ihtiyatla ilerledi; reyon tabelalarına göz gezdirerek, OTO YEDEK PARÇA yazısı aradı.</span></p>

      <p class="paragraf"><span class="metin-1" xml:lang="tr-TR">Reyonların yarısına kadar gelmişken birden durdu. İleriden, sol taraftan hafif bir hışırtı, ardından da neredeyse duyulamayacak kadar alçak bir mırıltı geldiğini duymuştu. İki adım ilerleyip köşeden baktı.</span></p>

      <p class="paragraf"><span class="metin-1" xml:lang="tr-TR">Bir kadın gördü. Kadın boya örneklerinin bulunduğu bir vitrinin önünde duruyordu. Üstünde kot pantolon ve erkek gömleği vardı; yumuşak kahverengi saçını kulaklarının arkasına sıkıştırmıştı ve başının tepesinde güneş gözlüğü duruyordu. Hamileydi de... Her an doğum yapacakmış gibi değilse de belirgin şekilde hamileydi. Grey seyrederken kadın slotlardan birindeki küçük, renkli kareyi çekip aldı, sağa sola çevirdi ve kaşlarını çatarak, düşünceli bir edayla inceledi. Sonra da slotuna geri koydu.</span></p>

      <p class="paragraf"><span class="metin-1" xml:lang="tr-TR">Bu öyle şaşırtıcı bir görüntüydü ki, apışıp kalan Grey tek kelime etmeden öylece bakakaldı. Kadının burada ne işi vardı? Otuz saniye geçti; esrarengiz işine tamamen odaklanmış olan kadın, Grey’in varlığını fark etmedi. Onu korkutmak istemeyen Grey tabancayı boş bir rafa bıraktı ve öne doğru bir adım attı ihtiyatla. Ne söylemeliydi? Sohbet başlatmakta iyi olmamıştı hiç. Hatta insanlarla konuşmakta bile. Genzini temizlemekte karar kıldı.</span></p>

      <p class="paragraf"><span class="metin-1" xml:lang="tr-TR">Kadın başını çevirip omzunun üstünden ona baktı. “Eh, sonunda” dedi. “Yirmi dakikadır burada duruyorum.”</span></p>

      <p class="paragraf"><span class="metin-1" xml:lang="tr-TR">“Hanımefendi, ne yapıyorsunuz?”</span></p>

      <p class="paragraf"><span class="metin-1" xml:lang="tr-TR">Kadın vitrine sırtını döndü. “Burası boya reyonu değil mi yoksa?” Elindeki boya örneklerini iskambil kartları gibi, yelpaze şeklinde tutuyordu. “Garden Gate’e de bakarım belki, ama o zamana kadar hava kararır diye korkuyorum.”</span></p>

      <p class="paragraf"><span class="metin-1" xml:lang="tr-TR">Grey çok şaşırmıştı. Kadın boya seçme konusunda ondan yardım mı istiyordu?</span></p>

      <p class="paragraf"><span class="metin-1" xml:lang="tr-TR">“Normalde kimse fikrinizi sormuyordur herhalde, biliyorum” diye devam etti kadın çabucak...</span> <span class="metin-italik" xml:lang="tr-TR">Biraz fazla çabuk</span> <span class="metin-1" xml:lang="tr-TR">diye düşündü Grey. “Herkes bir kutu boya ver, al bu da parası diyordur eminim. Ama ben işini bilen insanların fikrini önemserim. Eee, ne düşünüyorsunuz? Konunun uzmanı olarak fikriniz nedir?”</span></p>

      <p class="paragraf"><span class="metin-1" xml:lang="tr-TR">Grey’le kadının arasında sadece bir metre vardı artık. Kadının yüz kemikleri zarifti, benzi soluktu ve göz kenarlarında belli belirsiz kaz ayakları seçiliyordu. “Karıştırdınız sanırım. Ben burada çalışmıyorum.”</span></p>

      <p class="paragraf"><span class="metin-1" xml:lang="tr-TR">Kadın gözlerini kısarak ona baktı. “Çalışmıyor musunuz?”</span></p>

      <p class="paragraf"><span class="metin-1" xml:lang="tr-TR">“Burada kimse çalışmıyor hanımefendi.”</span></p>

      <p class="paragraf"><span class="metin-1" xml:lang="tr-TR">Kadının yüzüne şaşkınlık yayıldı. Ama bu anlık ifade, yerini can sıkıntısına bıraktı hemen. “Ah, bunu söylemenize gerek yok” dedi kadın umursamazca. “Burada yardımcı olacak birini bulmaya çalışmak kâbus gibi bir şey. Şimdi” diye devam etti, “dediğim gibi, bu renklerden hangisinin bebek odasına en uygun olduğunu bilmem gerek.” Utangaç bir ifadeyle gülümsedi. “Hamileyim; gerçi belli oluyordur zaten.”</span></p>

      <p class="paragraf"><span class="metin-1" xml:lang="tr-TR">Grey zamanında deli insanlar tanımıştı, ama bu kadın bir numaraydı. “Hanımefendi, burada olmamalısınız bence. Burası güvenli değil.”</span></p>

      <p class="paragraf"><span class="metin-1" xml:lang="tr-TR">Kadın karşılık vermeden önce biraz duraksadı yine; sanki önce Grey’in sözlerini algılıyor, sonra da anlamlarını değiştiriyordu.</span></p>

      <p class="paragraf"><span class="metin-1" xml:lang="tr-TR">“Aynen David gibi konuşuyorsunuz. Açıkçası bu konuşma tarzından bıktım.” Derin derin iç geçirdi. “Eh, Garden Gate’e gideyim bari. Yumurta kabuğu rengi boya cilası alayım lütfen, iki galon. Elinizi çabuk tutarsanız sevinirim; acelem var da.”</span></p>

      <p class="paragraf"><span class="metin-1" xml:lang="tr-TR">Grey ne yapacağını bilemedi. “Size boya satmamı mı istiyorsunuz?”</span></p>

      <p class="paragraf"><span class="metin-1" xml:lang="tr-TR">“Eh, siz buranın müdürü değil misiniz?”</span></p>

      <p class="paragraf"><span class="metin-1" xml:lang="tr-TR">Müdür mü? Bu ne zaman olmuştu ki? Grey kadının rol yapmıyor olabileceğini fark etti.</span></p>

      <p class="paragraf"><span class="metin-1" xml:lang="tr-TR">“Hanımefendi, burada neler olduğunun farkında değil misiniz?”</span></p>

      <p class="paragraf"><span class="metin-1" xml:lang="tr-TR">Kadın raflardan aldığı iki kutu boyayı uzattı. “Neler olduğunu söyleyeyim. Ben boya alıyorum, siz de onları benim için hazırlayacaksınız beyefendi... İsminiz neydi?”</span></p>

      <p class="paragraf"><span class="metin-1" xml:lang="tr-TR">Grey yutkundu. Bu kadının karşısında tüm gücünü yitirmiş gibiydi; başıboş koşan bir atın peşi sıra sürükleniyordu sanki. “Grey” dedi. “Lawrence Grey.”</span></p>

      <p class="paragraf"><span class="metin-1" xml:lang="tr-TR">Kadın boya kutularını Grey’in ellerine tutuşturdu. Tanrım, Grey’e iş başvuru formu doldurtacaktı neredeyse. Bu iş fazla uzarsa, Grey fan kayışı bulamayacaktı. “Evet Bay Grey. İki galon Garden Gate almak istiyorum.”</span></p>

      <p class="paragraf"><span class="metin-1" xml:lang="tr-TR">“Eee, ben nasıl hazırlandığını bilmiyorum.”</span></p>

      <p class="paragraf"><span class="metin-1" xml:lang="tr-TR">“Tabii ki biliyorsunuz.” Kadın tezgâhı gösterdi. “Şuradaki zımbırtının içine dökün işte.”</span></p>

      <p class="paragraf"><span class="metin-1" xml:lang="tr-TR">“Hanımefendi, yapamam.”</span></p>

      <p class="paragraf"><span class="metin-1" xml:lang="tr-TR">“Ne demek yapamam?”</span></p>

      <p class="paragraf"><span class="metin-1" xml:lang="tr-TR">“Birincisi elektrikler kesik.”</span></p>

      <p class="paragraf"><span class="metin-1" xml:lang="tr-TR">Bu sözün olumlu bir etkisi olmuş gibiydi. Kadın başını tavana doğru kaldırdı.</span></p>

      <p class="paragraf"><span class="metin-1" xml:lang="tr-TR">“Bunu fark etmiştim sanırım” dedi dalgın dalgın. “Burası biraz karanlık görünüyor sahiden.”</span></p>

      <p class="paragraf"><span class="metin-1" xml:lang="tr-TR">“Size bunu anlatmaya çalışıyordum.”</span></p>

      <p class="paragraf"><span class="metin-1" xml:lang="tr-TR">Kadın öfleyip “Eee, neden açıkça söylemedin?” dedi. “Eh, Garden Gate yok yani. Aslında söylediğine bakılırsa hiçbir renk yok. Hayal kırıklığına uğradığımı söylemeliyim. Bebek odasını bugün boyamayı umuyordum.”</span></p>

      <p class="paragraf"><span class="metin-1" xml:lang="tr-TR">“Hanımefendi, bence...”</span></p>

      <p class="paragraf"><span class="metin-1" xml:lang="tr-TR">“Aslında bu işi David’in yapması gerek, ama hayır, illa gidip dünyayı kurtaracak, ben de evde tıkılı kalacağım. Hem o Yolanda karısı nerede? Pardon, ağzımı bozdum. Anlarsın ya, o kadına yaptığım onca iyilikten sonra, biraz düşünceli davranmasını beklerdim. İnsan bir arar en azından.”</span></p>

      <p class="paragraf"><span class="metin-1" xml:lang="tr-TR">David. Yolanda. Bu insanlar kimdi? Bütün bunlar epey kafa karıştırıcıydı, biraz da tuhaftı, ama bariz olan bir şey vardı: Bu zavallı kadın yapayalnızdı. Grey onu buradan çıkarmanın bir yolunu bulamazsa, kadın fazla yaşamazdı.</span></p>

      <p class="paragraf"><span class="metin-1" xml:lang="tr-TR">“Sırf beyaza boyayabilirsiniz” diye öneride bulundu Grey. “Burada bol bol beyaz boya vardır eminim.”</span></p>

      <p class="paragraf"><span class="metin-1" xml:lang="tr-TR">Kadın ona şüpheyle baktı. “Neden beyaza boyamak isteyeyim ki?”</span></p>

      <p class="paragraf"><span class="metin-1" xml:lang="tr-TR">“Beyaz her renge uyar derler, değil mi?” Grey televizyondaki ibneler gibi konuşmaya başlamıştı yahu. “Beyaz her şeye uyar. Eşyalar renkli olabilir. Perdeler filan.”</span></p>

      <p class="paragraf"><span class="metin-1" xml:lang="tr-TR">Kadın duraksadı. “Bilmem ki. Beyaz biraz fazla yavan durur sanki. Öte yandan, boya işini bugün halletmek istiyorum.”</span></p>

      <p class="paragraf"><span class="metin-1" xml:lang="tr-TR">“Kesinlikle” diyen Grey, gülümsemek için elinden geleni yaptı. “Ben de onu diyorum ya. Siz hele beyaza boyayın, gerisini sonra düşünürsünüz. Tavsiyem bu.”</span></p>

      <p class="paragraf"><span class="metin-1" xml:lang="tr-TR">“Beyaz sahiden de her şeye uyar. Bu konuda haklısın.”</span></p>

      <p class="paragraf"><span class="metin-1" xml:lang="tr-TR">“Bebek odası demiştiniz, değil mi? Duvar kâğıdıyla süsleyebilirsiniz, biraz renk katsın diye. Tavşan desenli filan.”</span></p>

      <p class="paragraf"><span class="metin-1" xml:lang="tr-TR">“Tavşan mı?”</span></p>

      <p class="paragraf"><span class="metin-1" xml:lang="tr-TR">Grey yutkundu. Bu da nereden çıkmıştı? Tavşanlar fosforlu çubukların favori yiyeceğiydi. Grey, Sıfır’ın bir oturuşta bir araba dolusu tavşanı mideye indirmesine tanık olmuştu.</span></p>

      <p class="paragraf"><span class="metin-1" xml:lang="tr-TR">“Tabii” demeyi başardı. “Tavşanları herkes sever.”</span></p>

      <p class="paragraf"><span class="metin-1" xml:lang="tr-TR">Kadının ikna olmaya başladığını görebiliyordu. Bu sefer aklına başka bir soru takıldı. Kadın buradan gitmeyi kabul ederse, sonra ne olacaktı? Grey kadının kaç aylık hamile olduğunu da merak etti. Beş mi? Altı mı? Böyle şeylerden pek anlamazdı.</span></p>

      <p class="paragraf"><span class="metin-1" xml:lang="tr-TR">“Eh, haklı olabilirsin” dedi kadın, zarif çenesini sallayıp onaylayarak. “Kafalarımız uyuşuyor gibi Bay Grey.”</span></p>

      <p class="paragraf"><span class="metin-1" xml:lang="tr-TR">“Adım Lawrence.”</span></p>

      <p class="paragraf"><span class="metin-1" xml:lang="tr-TR">Kadın gülümseyerek elini uzattı. “Bana Lila de.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Grey boya kutularını arabaya taşıyıp bagaja koyarken bir ara kadının onu bebek odasını boyamaya ikna ettiğini ancak kadının Volvo’sunda otururken fark etti. Lila yazarkasalardan birine bir deste para bırakmış ve geri geleceğini vaat eden bir not yazmıştı. Kadına söz verdiği anı hatırlamıyordu; ama bunu yapmıştı ve sonra birden arabanın ilerlediğini fark etti. Kadın terk edilmiş şehirde Volvo’yu sürüyordu, kaza yapmış arabalarla şişmiş cesetlerin ve devrilmiş ordu kamyonlarıyla hâlâ dumanı tüten harap apartmanların arasından geçiriyordu. “İşe bak” dedi, steyşın arabayı yanmış bir FedEx dağıtım kamyonunun kalıntısının etrafından kayıtsızca dolandırırken, “millet çekici çağıracağına arabasını yol ortasında bırakmış.” Bebek odasından da bahsetti (Grey’in tavşan fikri onu şevklendirmişti) ve David hakkında küçümseyici laflar etti yine; Grey, David’in kadının kocası olduğunu tahmin etti. Adam kadını evde bırakıp bir yerlere gitmişti herhalde. Grey’in şimdiye kadar gördüklerine bakılırsa, adam öldürülmüştü büyük ihtimalle. Belki de kadın önceden de deliydi, ama Grey sanmıyordu. Kadının başına kötü bir şey gelmişti, çok kötü bir şey. Grey bunun bir ismi olduğunu biliyordu. Post travmatik bilmemne. İşin özeti, kadın gerçeği hem biliyordu, hem bilmiyordu; dehşete kapılmış olan zihni onu gerçeklerden koruyordu... Ama Grey eninde sonunda ona gerçeği söylemek zorunda kalacaktı.</span></p>

      <p class="paragraf"><span class="metin-1" xml:lang="tr-TR">Eve vardılar; Tudor tarzı olan bu kâgir bina, sokaktaki diğer binalardan yüksekti. Grey kadının zengin olduğunu konuşma tarzından tahmin etmişti zaten, ama bu ev muhteşemdi. Volvo’nun bagajından malzemeleri alan Grey –kadın boyanın yanı sıra bir paket rulo, bir boyacı kabı ve birkaç fırça seçmişti– basamakları çıktı. Lila ön kapıya varınca anahtarlarını çıkardı.</span></p>

      <p class="paragraf"><span class="metin-1" xml:lang="tr-TR">“Kilit sorunlu biraz.”</span></p>

      <p class="paragraf"><span class="metin-1" xml:lang="tr-TR">Kadın kapıyı omuz vurarak açınca, bayat hava kokusu burnuna çarptı. Grey kadının peşinden antreye girdi. Evin içinin kale gibi olmasını beklemişti, kalın perdeler ve dört bir yanda mobilyalar ve mum damlatan avizeler görmeyi beklemişti; ama içerisi tam tersiydi, yaşam alanından çok ofise benziyordu. Soldaki geniş kemerden girilen yemek odasında uzun bir cam masa ve konforlu görünmeyen sandalyeler vardı; sağdaki geniş oturma odasındaysa alçak bir kanepeyle büyük bir siyah piyano vardı sadece. Grey boya kutularını salakça tutarak öylece kalakaldı bir an; düşüncelerini toplamaya çalıştı. Bir koku alıyordu... evin derinliklerinden gelen pis bir çöp kokusu.</span></p>

      <p class="paragraf"><span class="metin-1" xml:lang="tr-TR">Sessizlik uzayınca Grey söyleyecek bir şeyler bulmaya çabaladı. “Çalıyor musunuz?” diye sordu.</span></p>

      <p class="paragraf"><span class="metin-1" xml:lang="tr-TR">Lila el çantasıyla anahtarlarını kapının yanındaki sehpaya bıraktı. “Ne çalıyor muyum?”</span></p>

      <p class="paragraf"><span class="metin-1" xml:lang="tr-TR">Grey piyanoyu gösterdi. Kadın başını çevirip enstrümana baktı; biraz şaşırmış gibiydi.</span></p>

      <p class="paragraf"><span class="metin-1" xml:lang="tr-TR">“Hayır” diye yanıt verdi kaşlarını çatarak. “O David’in fikriydi. Hava atmak için aldı bana sorarsan.”</span></p>

      <p class="paragraf"><span class="metin-1" xml:lang="tr-TR">Öne düşüp Grey’i yukarı çıkardı; merdiveni çıktıkça hava daha da boğucu oluyordu. Grey kadını halı kaplı koridorun sonuna kadar takip etti.</span></p>

      <p class="paragraf"><span class="metin-1" xml:lang="tr-TR">“İşte geldik” diye mırıldandı kadın.</span></p>

      <p class="paragraf"><span class="metin-1" xml:lang="tr-TR">Oda evin boyutlarına kıyasla küçük görünüyordu. Bir köşede merdiven vardı ve zemin süpürgeliklere bantlanmış plastik mobilya örtüsüyle kaplıydı; bir boyacı kabında duran rulo sıcaktan sertleşmişti. Grey odada ilerledi. Odanın ilk rengi nötr krem rengiydi, ama birisi –Grey’in tahminince Lila– duvarlara geniş, sarı çizgiler çekmişti rastgele. Grey’in sırf bunları kapatmak için bile üç kat badana yapması gerekecekti.</span></p>

      <p class="paragraf"><span class="metin-1" xml:lang="tr-TR">Lila kapı eşiğinde, elleri belinde duruyordu. “Badanacı olmadığım ortada” dedi yüzünü ekşiterek. “Senin gibi profesyonel olmadığım kesin.”</span></p>

      <p class="paragraf"><span class="metin-italik" xml:lang="tr-TR">Yine aynı şey,</span> <span class="metin-1" xml:lang="tr-TR">diye düşündü Grey. Ama kadının huyuna gitmeye karar verdiğinden, onun bu yanlış fikrini düzeltmek için sebep görmüyordu.</span></p>

      <p class="paragraf"><span class="metin-1" xml:lang="tr-TR">“Başlamadan önce bir şeye ihtiyacın var mı?”</span></p>

      <p class="paragraf"><span class="metin-1" xml:lang="tr-TR">Grey “Yok galiba” demeyi başardı.</span></p>

      <p class="paragraf"><span class="metin-1" xml:lang="tr-TR">Kadın onu yalnız bıraktı. Grey koridorun diğer ucundaki kapının kapandığını işitti.</span> <span class="metin-italik" xml:lang="tr-TR">İşe bak,</span> <span class="metin-1" xml:lang="tr-TR">diye düşündü. Red Roof’ta uyandığında, zengin bir kadının bebek odasını boyayacağını hayal etmemişti. Kadının seslerine kulak kabarttı, ama bir şey duymadı. İşin belki de en komik tarafı, Grey’in içinde bulunduğu duruma aldırmamasıydı. Kadının zırdeli olduğu kesindi, biraz da buyurgandı. Ama Grey kim olduğu hakkında yalan söylememişti ona, çünkü kadın sormamıştı bile. Güvenilmek güzeldi, Grey bunu hak etmediğini bilse de.</span></p>

      <p class="paragraf"><span class="metin-1" xml:lang="tr-TR">Antreden malzemelerini alıp işe koyuldu. Badana konusunda çok tecrübeli olmasa da, bu iş roket bilimi değildi sonuçta; kendini çabucak işe kaptıran Grey’in zihni hoş bir şekilde boşaldı. Red Roof’ta uyanmasını, Sıfır’ı, Richards’ı, Şale’yi ve diğer her şeyi unuttu neredeyse. Bir saat geçti, sonra bir saat daha; Grey tavan kenarlarını boyarken, kapıda Lila belirdi; sandviç ve bir bardak su getirmişti tepsiyle. Kadın üstünü değiştirmişti ve şimdi giydiği yüksek belli hamile elbisesi bolluğuna karşın onu iyice gebe gösteriyordu.</span></p>

      <p class="paragraf"><span class="metin-1" xml:lang="tr-TR">“Ton balığı seversin umarım.”</span></p>

      <p class="paragraf"><span class="metin-1" xml:lang="tr-TR">Grey tepsiyi almak için merdivenden indi. Ekmeğin üstü tüy gibi, yeşil küfle kaplıydı; bir de bayat mayonez kokusu vardı. Grey’in midesi kalktı.</span></p>

      <p class="paragraf"><span class="metin-1" xml:lang="tr-TR">“Belki daha sonra” dedi kekeleyerek. “Önce ikinci katı çekeyim.”</span></p>

      <p class="paragraf"><span class="metin-1" xml:lang="tr-TR">Bir şey demeyen Lila gerileyip odaya bakındı. “Böyle cidden daha iyi görünüyor.</span> <span class="metin-italik" xml:lang="tr-TR">Çok</span> <span class="metin-1" xml:lang="tr-TR">daha iyi. Beyazı neden akıl etmedim bilmem.” Tekrar Grey’e baktı. “Umarım bunu sormamı tuhaf karşılamazsın Lawrence, herhangi bir varsayımda bulunmak da istemem, ama bu gece kalacak yerin var mı?”</span></p>

      <p class="paragraf"><span class="metin-1" xml:lang="tr-TR">Grey ne diyeceğini bilemedi; bu meseleyi düşünmemişti. Aslında geleceği hiç düşünmemişti; kadının sanrıları bulaşıcıydı sanki. Ama kadın onun kalmasını isterdi tabii. Günlerce yalnız kalmıştı ve Grey’in kaçıp gitmesine izin vermezdi artık... Amacı onu burada tutmaktı. Hem Grey nereye gidecekti ki?</span></p>

      <p class="paragraf"><span class="metin-1" xml:lang="tr-TR">“Tamam öyleyse. Anlaştık.” Kadın huzursuzca güldü. “Çok rahatladığımı söylemeliyim. Seni bu işe bulaştırdığım için kendimi öyle suçlu hissediyorum ki; başka işin olup olmadığını bile sormadım. Ve öyle yardımcı oldun ki.”</span></p>

      <p class="paragraf"><span class="metin-1" xml:lang="tr-TR">“Önemli değil” dedi Grey. “Yani, kalmak hoşuma gider.”</span></p>

      <p class="paragraf"><span class="metin-1" xml:lang="tr-TR">“Aman canım, lafı mı olur?” Konuşmaları bitmiş gibiydi, ama Lila kapıda dönüp hoşnutsuzlukla burun kıvırdı. “Sandviç konusunda kusura bakma. Çok iştah açıcı değildir herhalde, biliyorum. Markete gideceğim, ama erteleyip duruyorum. Sana güzel bir akşam yemeği hazırlayacağım.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Grey ikindi boyunca çalıştı; üçüncü kat boyayı çektiğinde pencerelerin ardında güneş batıyordu. Oda gerçekten de güzelleşmişti. Grey fırçalarıyla rulolarını boyacı kabına bırakıp aşağı indi ve ana koridordan geçip arkadaki mutfağa girdi. Evin geri kalanı gibi mutfak da beyaz dolaplarıyla, siyah granit tezgâhlarıyla ve ışıl ışıl krom cihazlarıyla yalın ve modern görünüyordu; bu etkiyi bozan tek şey, her tarafta yığılı olan ve bayat yiyecek kokusu yayan çöp torbalarıydı. Ocağın başında duran Lila –doğal gaz kesilmemiş gibiydi– mum ışığında bir tencereyi karıştırıyordu. Sofra hazırlanmıştı; porselen tabaklar, peçeteler, çatal bıçaklar konmuştu; masa örtüsü bile serilmişti.</span></p>

      <p class="paragraf"><span class="metin-1" xml:lang="tr-TR">“Domates seviyorsundur umarım” dedi Lila, Grey’e gülümseyerek.</span></p>

      <p class="paragraf"><span class="metin-1" xml:lang="tr-TR">Lila onu mutfağın arkasındaki küçük, eviyeli bir odaya götürdü. Fırçaları yıkayacak su olmadığından Grey onları eviyeye bıraktı ve ellerini bir bezle olabildiğince temizledi. Domates çorbası içme fikri iğrenç geliyordu, ama içiyormuş gibi yapması gerekecekti, bundan kaçış yoktu. Mutfağa döndüğünde Lila iki kâseye buharı tüten çorbadan koyuyordu. Lila kâseleri bir paket Ritz krakerle birlikte masaya götürdü.</span></p>

      <p class="paragraf"><span class="metin-1" xml:lang="tr-TR">“Afiyet olsun.”</span></p>

      <p class="paragraf"><span class="metin-1" xml:lang="tr-TR">Grey çorbadan bir kaşık alınca kusacak gibi oldu. Ağzındaki şey besin bile değildi sanki. Yutmayı başardı. Lila onun rahatsızlığının farkında değil gibiydi; krakerleri çorbasına bana bana yiyordu. Grey iki kaşık çorba daha içmeyi sırf irade gücüyle başardı. Midesinin dibinde çorbanın hareketsiz bir kitle olarak durduğunu hissedebiliyordu. Dördüncü denemede midesi mengene gibi kasıldı.</span></p>

      <p class="paragraf"><span class="metin-1" xml:lang="tr-TR">“Bana bir saniye izin verin lütfen.”</span></p>

      <p class="paragraf"><span class="metin-1" xml:lang="tr-TR">Koşmamaya çalışarak arka odaya geçti ve lavaboya son anda ulaştı. Normalde kusarken epey ses çıkarırdı, ama bu sefer değil: Çorba vücudundan dışarı kolayca akıyordu sanki. Tanrım, Grey’in nesi vardı? Ağzını sildi, bir an durup kendini topladı ve masaya döndü. Lila ona kaygıyla bakıyordu.</span></p>

      <p class="paragraf"><span class="metin-1" xml:lang="tr-TR">“Çorba güzel olmuş mu?” diye sordu kadın ihtiyatla.</span></p>

      <p class="paragraf"><span class="metin-1" xml:lang="tr-TR">Grey çorbaya bakamıyordu bile. Kadının onun nefesinden kusmuk kokusu alıp almadığını merak etti. “Güzel” demeyi başardı. “Ben sadece... pek aç değilim galiba.”</span></p>

      <p class="paragraf"><span class="metin-1" xml:lang="tr-TR">Kadın bu yanıttan tatmin olmuş gibiydi. Grey’i uzun bir an boyunca inceledikten sonra tekrar konuştu. “Bunu sormamın sakıncası yoktur umarım Lawrence. İş arıyor musun?”</span></p>

      <p class="paragraf"><span class="metin-1" xml:lang="tr-TR">“Badana işi mi?”</span></p>

      <p class="paragraf"><span class="metin-1" xml:lang="tr-TR">“Eh, o da var tabii. Ama başka şeyler de. Yalan yanlış sonuçlar çıkarıyorsam beni bağışla, ama bana sanki şeymişsin, boşta geziyormuşsun gibi geldi biraz ki bunda bir terslik yok. Yanlış anlama. İnsanın başına ne geleceği belli olmuyor.” Kadın masanın diğer tarafından kısık gözlerle baktı. “Ama Home Depot’ta çalışmıyorsun aslında, değil mi?”</span></p>

      <p class="paragraf"><span class="metin-1" xml:lang="tr-TR">Grey başını iki yana salladı.</span></p>

      <p class="paragraf"><span class="metin-1" xml:lang="tr-TR">“Tahmin etmiştim! Başta beni cidden kandırdın. Ama sonuçta güzel iş çıkardın. Gerçekten</span> <span class="metin-italik" xml:lang="tr-TR">güzel</span><span class="metin-1" xml:lang="tr-TR">. Bu da söylediğim şeyi kanıtlıyor. Ne söylediğimi anlıyorsundur. Kendini toparlamana yardım etmek isterim. Bana o kadar yardımcı oldun ki, ben de sana bir iyilik yapmak istiyorum. Tanrı biliyor ya, burada yapacak yığınla iş var. Çiti tamir etmek gerek, sonra klima bozuk tabii, bir de bahçe var, ki halini gördün...”</span></p>

      <p class="paragraf"><span class="metin-1" xml:lang="tr-TR">Grey kadını şimdi durdurmazsa, onu buradan asla çıkaramayacağını biliyordu. “Hanımefendi...”</span></p>

      <p class="paragraf"><span class="metin-1" xml:lang="tr-TR">“Lütfen.” Kadın elini kaldırıp ona samimiyetle gülümsedi. “Bana Lila de.”</span></p>

      <p class="paragraf"><span class="metin-1" xml:lang="tr-TR">“Tamam, Lila.” Grey derin bir soluk aldı. “Bir... tuhaflık fark ettin mi?”</span></p>

      <p class="paragraf"><span class="metin-1" xml:lang="tr-TR">Kadın şaşkınlıkla kaşlarını çattı. “Ne demek istediğini anlamadım.”</span></p>

      <p class="paragraf"><span class="metin-italik" xml:lang="tr-TR">Yavaş olmak en iyisi,</span> <span class="metin-1" xml:lang="tr-TR">diye düşündü Grey. “Mesela elektrik.”</span></p>

      <p class="paragraf"><span class="metin-1" xml:lang="tr-TR">“Ha, onu diyorsun” diyen kadın, elini fütursuzca salladı. “Mağazada da bahsetmiştin.”</span></p>

      <p class="paragraf"><span class="metin-1" xml:lang="tr-TR">“Ama hâlâ gelmemiş olması tuhaf değil mi? Normalde şimdiye kadar sorunu halletmiş olmaları gerekmez miydi?”</span></p>

      <p class="paragraf"><span class="metin-1" xml:lang="tr-TR">Kadının yüzünde hafif bir kaygı belirdi. “Hiçbir fikrim yok. Açıkçası lafı nereye getirmek istediğini anlamadım.”</span></p>

      <p class="paragraf"><span class="metin-1" xml:lang="tr-TR">“David’in aramadığını söylemiştin. Ne kadar oldu?”</span></p>

      <p class="paragraf"><span class="metin-1" xml:lang="tr-TR">“Eh, o meşgul bir adamdır. Çok meşguldür.”</span></p>

      <p class="paragraf"><span class="metin-1" xml:lang="tr-TR">“Aramamasının sebebi bu değil bence.”</span></p>

      <p class="paragraf"><span class="metin-1" xml:lang="tr-TR">Kadının sesi tamamen duygusuzdu. “Demek öyle.”</span></p>

      <p class="paragraf"><span class="metin-1" xml:lang="tr-TR">“Evet.”</span></p>

      <p class="paragraf"><span class="metin-1" xml:lang="tr-TR">Lila gözlerini şüpheyle kıstı. “Lawrence, bana söylemediğin bir şey mi var? David’in arkadaşıysan, bana söyleme nezaketini gösterirsin umarım.”</span></p>

      <p class="paragraf"><span class="metin-1" xml:lang="tr-TR">Grey eliyle sinek yakalamaya çalışıyordu sanki. “Hayır, arkadaşım değil o. Ben sadece diyorum ki...” Açık konuşmaktan başka çare yoktu. “Ortalıkta kimsenin olmadığını fark ettin mi?”</span></p>

      <p class="paragraf"><span class="metin-1" xml:lang="tr-TR">Gebelik yüzünden şişmiş karnının üstünde kollarını kavuşturan Lila, Grey’e pür dikkat bakıyordu. Gözlerinde güçlükle dizginlenen bir hiddet vardı. Birden ayağa kalktı ve kâsesini kaptığı gibi lavaboya götürdü.</span></p>

      <p class="paragraf"><span class="metin-1" xml:lang="tr-TR">“Lila...”</span></p>

      <p class="paragraf"><span class="metin-1" xml:lang="tr-TR">Kadın ona bakmadan, başını hararetle iki yana sallıyordu. “Bu şekilde konuşmana izin vermeyeceğim.”</span></p>

      <p class="paragraf"><span class="metin-1" xml:lang="tr-TR">“Buradan gitmeliyiz.”</span></p>

      <p class="paragraf"><span class="metin-1" xml:lang="tr-TR">Kadın kâseyi lavaboya gürültüyle atıp musluğu açtı ve musluk kolunu sertçe indirip kaldırdı, ama boşunaydı. “Lanet olsun, su yok.</span> <span class="metin-italik" xml:lang="tr-TR">Neden su yok yahu?</span><span class="metin-1" xml:lang="tr-TR">”</span></p>

      <p class="paragraf"><span class="metin-1" xml:lang="tr-TR">Grey ayağa kalktı. Öfkeden yumruklarını sıkmış olan kadın hışımla ona döndü.</span></p>

      <p class="paragraf"><span class="metin-1" xml:lang="tr-TR">“Anlamıyor musun? Onu tekrar kaybedemem! Kaybedemem!”</span></p>

      <p class="paragraf"><span class="metin-1" xml:lang="tr-TR">Bebeği mi kastediyordu? Hem “tekrar”dan kastı neydi?</span></p>

      <p class="paragraf"><span class="metin-1" xml:lang="tr-TR">“Burada kalamayız.” Grey ürkek bir hayvana yaklaşırcasına, ihtiyatla bir adım daha attı. “Burası güvenli değil.”</span></p>

      <p class="paragraf"><span class="metin-1" xml:lang="tr-TR">Kadın hüngür hüngür ağlamaya başladı. “Bunu neden yapıyorsun? Neden?”</span></p>

      <p class="paragraf"><span class="metin-1" xml:lang="tr-TR">Yumruklarını birer çekiç gibi kaldırıp Grey’in üstüne saldırdı. Grey topuklarının üstünde geriye doğru kaykıldı. Kadın onun göğsünü, bir kapıyı kırmak istercesine yumruklamaya başladı. Ama saldırısı planlı değildi; içindeki duygu fırtınasının, saf paniğin ifadesiydi. Lila geri çekilince dengesini tekrar kazanan Grey, kadına boksör gibi sarılarak ve böylece kollarını kaldırmasını engelleyerek onu kendine çekti. Bunu refleksle yapmıştı; başka ne yapacağını bilmiyordu. Kollarının arasında çırpınan Lila “Öyle konuşma” diye yalvardı. “Doğru değil, doğru değil...” Sonra birden nefes verip inleyerek teslim oldu ve kendini Grey’in kollarına bıraktı.</span></p>

      <p class="paragraf"><span class="metin-1" xml:lang="tr-TR">Belki koca bir dakika boyunca öylece, birbirlerine tuhaf bir şekilde sarılmış halde durdular. Grey çok şaşırmıştı... Kadının tepkisine değil (ki tahmin edilir bir tepkiydi), kollarının arasında bir kadının olmasına şaşırmıştı. Kadın öyle zayıftı ki! Grey’den öyle farklıydı ki! Grey bir kadına, herhangi bir insana sarılmayalı ne kadar olmuştu? Veya başka bir insanın dokunuşunu hissetmeyeli? Lila’nın sert ve yuvarlak karnını iyice hissediyordu.</span> <span class="metin-italik" xml:lang="tr-TR">Bebek,</span> <span class="metin-1" xml:lang="tr-TR">diye düşünen Grey, bunun ne anlama geldiğini ilk kez tam olarak kavradı. Bu zavallı kadın, delirmiş bir dünyadaki kaosun ve katliamın ortasında doğum yapacaktı.</span></p>

      <p class="paragraf"><span class="metin-1" xml:lang="tr-TR">Grey kollarını indirip geriledi. Lila yere bakıyordu. Grey’in boya reyonunda tanıştığı enerjik, kibirli kadından eser kalmamıştı; onun yerinde narin, küçülmüş, neredeyse çocuksu bir yaratık duruyordu.</span></p>

      <p class="paragraf"><span class="metin-1" xml:lang="tr-TR">“Sana bir şey sorabilir miyim Lawrence?” Kadının sesi çok hafif çıkmıştı.</span></p>

      <p class="paragraf"><span class="metin-1" xml:lang="tr-TR">Grey başıyla onayladı.</span></p>

      <p class="paragraf"><span class="metin-1" xml:lang="tr-TR">“Daha önce ne yapıyordun?”</span></p>

      <p class="paragraf"><span class="metin-1" xml:lang="tr-TR">Grey soruyu anlamadı bir an; sonra kadının mesleğini sorduğunu anladı. “Temizlik yapıyordum” dedi ve omuz silkti. “Yani hademeydim.”</span></p>

      <p class="paragraf"><span class="metin-1" xml:lang="tr-TR">Lila bunu düşündü; yüzü ifadesizdi. “Eh, çalışıyormuşsun en azından” dedi kederle. Burnunu bileğinin tersiyle sildi. “Açıkçası ben hiçbir şey yapmıyordum galiba.”</span></p>

      <p class="paragraf"><span class="metin-1" xml:lang="tr-TR">Yine sessizlik oldu; Lila yere bakıyordu, Grey ise kadının şimdi ne söyleyeceğini merak ediyordu. Sağ kalmalarının buna bağlı olduğunu seziyordu.</span></p>

      <p class="paragraf"><span class="metin-1" xml:lang="tr-TR">“Daha önce bir bebeğimi kaybettim” dedi Lila. “Kızdı.”</span></p>

      <p class="paragraf"><span class="metin-1" xml:lang="tr-TR">Grey bekledi.</span></p>

      <p class="paragraf"><span class="metin-1" xml:lang="tr-TR">“Kalbi yüzünden” diyen kadın, elini göğsüne koydu. “Kalbinde sorun vardı.”</span></p>

      <p class="paragraf"><span class="metin-1" xml:lang="tr-TR">Tuhaftı bu; sessizlikte öylece duran Grey, kadınla ilgili bu gerçeği baştan beri bildiğini hissediyordu. En azından aşağı yukarı bildiğini. Yakından bir anlam ifade etmeyen, ama geri çekilip inceleyince birden anlam kazanan tablolardan birine bakıyordu sanki.</span></p>

      <p class="paragraf"><span class="metin-1" xml:lang="tr-TR">“Adı neydi?” diye sordu Grey.</span></p>

      <p class="paragraf"><span class="metin-1" xml:lang="tr-TR">Lila yaşlarla ıslanmış yüzünü kaldırdı. Bir an Grey’e öylece baktı, onu kısık gözlerle inceledi. Grey bunu sormakla hata edip etmediğini merak etti. O soru durup dururken aklına gelivermişti.</span></p>

      <p class="paragraf"><span class="metin-1" xml:lang="tr-TR">“Sağ ol Lawrence. Bunu kimse sormaz bana. O kadar uzun zamandır sormuyorlar ki anlatamam.”</span></p>

      <p class="paragraf"><span class="metin-1" xml:lang="tr-TR">“Neden sormuyorlar?”</span></p>

      <p class="paragraf"><span class="metin-1" xml:lang="tr-TR">“Bilmem.” Kadın hafifçe omuz silkti. “Kötü şans filan getirir diye herhalde.”</span></p>

      <p class="paragraf"><span class="metin-1" xml:lang="tr-TR">“Bana getirmez.”</span></p>

      <p class="paragraf"><span class="metin-1" xml:lang="tr-TR">Kısa bir sessizlik oldu. Grey hayatında kimseye bu kadar acımadığını düşündü.</span></p>

      <p class="paragraf"><span class="metin-1" xml:lang="tr-TR">“Eva” dedi Lila. “Kızımın adı Eva’ydı.”</span></p>

      <p class="paragraf"><span class="metin-1" xml:lang="tr-TR">Bu ismin huzurunda birlikte durdular. Dışarıda, Lila’nın evinin pencerelerinin ötesinde karanlık çöküyordu. Grey yağmurun başladığını fark etti, şiddetli bir yaz yağmuru pencerelere usulca, tıpır tıpır yağıyordu.</span></p>

      <p class="paragraf"><span class="metin-1" xml:lang="tr-TR">“Ben düşündüğün gibi biri değilim” diye itiraf etti Grey.</span></p>

      <p class="paragraf"><span class="metin-1" xml:lang="tr-TR">“Değil misin?”</span></p>

      <p class="paragraf"><span class="metin-1" xml:lang="tr-TR">Grey ona ne söylemek istiyordu? Gerçeği elbette, en azından bir versiyonunu; ama son bir buçuk günde, gerçeklik anlayışı tamamen değişmiş gibiydi. Nereden başlayacağını bilemiyordu.</span></p>

      <p class="paragraf"><span class="metin-1" xml:lang="tr-TR">“Önemli değil” dedi Lila. “Bir şey demene gerek yok. Eskiden kim olduğunun pek önemi yok artık.”</span></p>

      <p class="paragraf"><span class="metin-1" xml:lang="tr-TR">“Belki vardır. Ben... bazı sorunlar yaşadım.”</span></p>

      <p class="paragraf"><span class="metin-1" xml:lang="tr-TR">“Yani bu açıdan hepimiz gibisin, değil mi? Herkesin sırları vardır.” Kadın bakışlarını kaçırdı. “Aslında düşününce, işin en kötü tarafı bu. Ne kadar uğraşırsan uğraş, kimse seni gerçekten tanımaz. Bir evde tek başına olan, düşünceleriyle baş başa kalmış birisindir sadece.”</span></p>

      <p class="paragraf"><span class="metin-1" xml:lang="tr-TR">Grey başıyla onayladı. Söylenecek ne vardı ki?</span></p>

      <p class="paragraf"><span class="metin-1" xml:lang="tr-TR">“Gitmeyeceğine söz ver” dedi Lila. “Ne olursa olsun gitme sakın.”</span></p>

      <p class="paragraf"><span class="metin-1" xml:lang="tr-TR">“Tamam.”</span></p>

      <p class="paragraf"><span class="metin-1" xml:lang="tr-TR">“Bana bakacaksın. Birbirimize bakacağız.”</span></p>

      <p class="paragraf"><span class="metin-1" xml:lang="tr-TR">“Peki, söz veriyorum.”</span></p>

      <p class="paragraf"><span class="metin-1" xml:lang="tr-TR">Konuşmaları burada bitmiş gibiydi. Bitkinlikle soluk veren Lila omuzlarını geriye attı. “Eh, artık yatsam iyi olacak. Sabah ilk iş yola çıkmak istersin herhalde. Seni doğru anladıysam eğer.”</span></p>

      <p class="paragraf"><span class="metin-1" xml:lang="tr-TR">“Bu en iyisi olur bence.”</span></p>

      <p class="paragraf"><span class="metin-1" xml:lang="tr-TR">Kadın odadaki parlak cihazlara, dolup taşmış çöp torbalarına ve bulaşık yığınlarına kederle göz gezdirdi. “Cidden yazık. Bebek odasını bitirmek istiyordum. Ama o işin beklemesi gerekecek sanırım.” Tekrar Grey’in yüzüne baktı. “Tek bir şey. Beni onu düşünmeye zorlayamazsın.”</span></p>

      <p class="paragraf"><span class="metin-1" xml:lang="tr-TR">Grey kadının ne istediğini anladı.</span> <span class="metin-italik" xml:lang="tr-TR">Beni dünyayı düşünmek zorunda bırakma.</span> <span class="metin-1" xml:lang="tr-TR">“İstediğin buysa eğer.”</span></p>

      <p class="paragraf"><span class="metin-1" xml:lang="tr-TR">“Biz sadece...” Kadın uygun sözcükleri aradı. “Taşrada araba gezintisine çıkıyoruz. Buna ne dersin? Benim için bunu yapabilir misin?”</span></p>

      <p class="paragraf"><span class="metin-1" xml:lang="tr-TR">Grey başıyla onayladı. Bu isteği tuhaf, hatta biraz salakça bulmuştu; ama kadını bu evden çıkarmak için gerekirse palyaço kostümü bile giyerdi.</span></p>

      <p class="paragraf"><span class="metin-1" xml:lang="tr-TR">“Güzel. Bu konuda anlaştığımız sürece mesele yok.”</span></p>

      <p class="paragraf"><span class="metin-1" xml:lang="tr-TR">Grey kadının başka bir şey söylemesini veya odadan çıkmasını bekledi, ama ikisi de olmadı. Lila’nın yüzü değişti... Yüzünde yoğun bir dikkat belirdi; sanki küçücük harflerle yazılmış ve sadece kendisinin görebildiği bir sözleşme maddesini okuyordu. Sonra gözleri faltaşı gibi açıldı birden; gülecek gibi oldu.</span></p>

      <p class="paragraf"><span class="metin-1" xml:lang="tr-TR">“Ah Tanrım, ne biçim davrandım öyle! Bunu yaptığıma inanamıyorum!” Ellerini yanaklarında, saçında gezdirdi. “Korkunç görünüyor olmalıyım. Korkunç mu görünüyorum?”</span></p>

      <p class="paragraf"><span class="metin-1" xml:lang="tr-TR">Grey “İyi görünüyorsun bence” demeyi başardı.</span></p>

      <p class="paragraf"><span class="metin-1" xml:lang="tr-TR">“Tam evime misafir gelmişken sular kesiliyor. Brad böyle şeylere çok sinirlenir.”</span></p>

      <p class="paragraf"><span class="metin-1" xml:lang="tr-TR">Grey kadının bu ismi söylediğini ilk kez duyuyordu. “Brad kim?”</span></p>

      <p class="paragraf"><span class="metin-1" xml:lang="tr-TR">Lila kaşlarını çattı. “Kocam tabii ki.”</span></p>

      <p class="paragraf"><span class="metin-1" xml:lang="tr-TR">“Kocan David sanıyordum.”</span></p>

      <p class="paragraf"><span class="metin-1" xml:lang="tr-TR">Kadın ona boş gözlerle baktı. “Şey, evet. Yani David.”</span></p>

      <p class="paragraf"><span class="metin-1" xml:lang="tr-TR">“Ama şey dedin...”</span></p>

      <p class="paragraf"><span class="metin-1" xml:lang="tr-TR">Lila elini ilgisizce salladı. “Ben bir sürü şey derim Lawrence. Hakkımda öğrenmen gereken şeylerden biri bu. Deli kadının teki olduğumu düşünüyorsun herhalde; haksız da değilsin.”</span></p>

      <p class="paragraf"><span class="metin-1" xml:lang="tr-TR">“Hiç öyle düşünmüyorum” diye yalan söyledi Grey.</span></p>

      <p class="paragraf"><span class="metin-1" xml:lang="tr-TR">Kadının zarif kemikli yüzünde alaycı bir gülümseme belirdi. “Eh. Bunu sırf kibarlık olsun diye söylediğini ikimiz de biliyoruz. Yine de teşekkürler.” Tekrar odaya göz gezdirip hafifçe başını salladı. “Bugün ortalık epey sessiz, değil mi? Maalesef misafir odamız yok, ama sana kanepeyi hazırladım. Şimdi izninle, bulaşıkları sabaha bırakıp iyi geceler dileyeceğim.”</span></p>

      <p class="paragraf"><span class="metin-1" xml:lang="tr-TR">Grey tüm bunlara ne anlam vereceğini bilemedi. Lila inkâr transından bir süreliğine çıkmış ve sonra tekrar transa geçmişti sanki.</span> <span class="metin-italik" xml:lang="tr-TR">Bilerek yaptı,</span> <span class="metin-1" xml:lang="tr-TR">diye düşündü Grey; kadın transa geçmek için irade gücünü kullanmıştı. Grey onun kapıya gitmesini ve orada durup kendisine dönmesini aval aval, hayretle seyretti.</span></p>

      <p class="paragraf"><span class="metin-1" xml:lang="tr-TR">Lila “Burada olmandan öyle memnunum ki Lawrence” dedi ve boş boş gülümsedi. “Seninle ben iyi arkadaş olacağız. Bunu biliyorum.”</span></p>

      <p class="paragraf"><span class="metin-1" xml:lang="tr-TR">Sonra gitti. Grey onun koridordan ağır ağır geçip merdiveni çıkmasını dinledi. Masayı topladı. Bulaşıkları yıkamak istiyordu, kadın sabahleyin mutfağı temiz görsün diye; ama bulaşıkları lavabodakilerin üstüne koymaktan başka bir şey gelmezdi elinden.</span></p>

      <p class="paragraf"><span class="metin-1" xml:lang="tr-TR">Masadaki mumlardan birini alıp oturma odasına gitti. Ama uyuyamayacağını kanepeye yatar yatmaz anladı. Zihni kıpır kıpır ve tetikteydi; çorba yüzünden biraz midesi bulanıyordu hâlâ. Mutfaktaki sahneyi ve kadına sarıldığı anı hatırladı. Onu kucakladığı söylenemezdi; Lila’nın vurmayı kesmesini sağlamaya çalışmıştı o kadar. Ama bir noktadan sonra sanki kadını kucaklıyor</span> <span class="metin-italik" xml:lang="tr-TR">gibi</span> <span class="metin-1" xml:lang="tr-TR">olmuştu. Kendini iyi hissetmişti, hatta iyiden de öte. Grey’in anımsadığı kadarıyla, o hissin cinsellikle alakası yoktu. Grey yıllardır cinselliği aklının ucundan bile geçirmiyordu –antiandrojenler yüzünden– üstelik kadın hamileydi yahu. Aslında belki de işin en güzel tarafı buydu. Hamile kadınlar durup dururken önlerine geleni kucaklamazlardı. Grey, Lila’yı kollarının arasında tutarken sanki bir çembere girdiğini hissetmişti ve bu çemberde iki değil üç kişi vardı, çünkü bebek de oradaydı. Lila deli olabilirdi, olmayabilirdi de. Grey buna karar verebilecek kişi değildi. Ama her halükârda sonuç değişmezdi. Kadın kendisine yardım etmesi için onu seçmişti; Grey ona yardım edecekti.</span></p>

      <p class="paragraf"><span class="metin-1" xml:lang="tr-TR">Grey bunları düşünerek uykuya dalmak üzereyken, sessizliği bir hayvan çığlığı bozdu. Kanepede aniden doğrulan Grey kendine gelmeye çalıştı; ses dışarıdan gelmişti. Pencereye koştu.</span></p>

      <p class="paragraf"><span class="metin-1" xml:lang="tr-TR">Aklına Iggy’nin tabancası geldi. Aklı çok meşgul olduğundan, tabancayı Home Depot’ta unutmuştu. Nasıl bu kadar aptal olabilmişti?</span></p>

      <p class="paragraf"><span class="metin-1" xml:lang="tr-TR">Yüzünü cama yasladı. Sokağın ortasında, köpek boyutunda bir şey yatıyordu. Kımıldamıyor gibiydi. Grey nefesini tutup bir an bekledi. Ağaç tepelerinde sıçrayarak hareket eden solgun bir siluet gözden kayboldu.</span></p>

      <p class="paragraf"><span class="metin-1" xml:lang="tr-TR">Grey gece boyunca gözüne uyku girmeyeceğini anladı. Ama bunun önemi yoktu. Lila üst katta uyuyordu, artık var olmayan bir dünyayı görüyordu rüyasında; evin dışındaysa, korkunç bir kötülük pusudaydı... Ve Grey bu kötülüğün parçasıydı. Mutfaktaki sahneyi, lavabonun başında durup yumruklarını hiddetle sıkarak umutsuzca ağlayan Lila’yı anımsadı.</span> <span class="metin-italik" xml:lang="tr-TR">Onu tekrar kaybedemem. Kaybedemem.</span></p>

      <p class="paragraf"><span class="metin-1" xml:lang="tr-TR">Grey sabaha kadar nöbet tutacaktı, sonra da buradan kaçıp kurtulacaklardı.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Lila Kyle karanlıkta kara kara düşünüyordu.</span></p>

      <p class="paragraf"><span class="metin-1" xml:lang="tr-TR">Dışarıdan gelen hayvan çığlığını duymuştu.</span> <span class="metin-italik" xml:lang="tr-TR">Köpek sesi,</span> <span class="metin-1" xml:lang="tr-TR">diye düşündü; bir köpeğin başına bir şey gelmişti. Düşüncesiz bir sürücü sokakta aşırı hız mı yapmıştı? Öyle olmuştu herhalde. İnsanlar evcil hayvanlarına daha fazla özen göstermeliydi.</span></p>

      <p class="paragraf"><span class="metin-italik" xml:lang="tr-TR">Düşünme,</span> <span class="metin-1" xml:lang="tr-TR">dedi kendine.</span> <span class="metin-italik" xml:lang="tr-TR">Düşünme düşünme düşünme.</span></p>

      <p class="paragraf"><span class="metin-1" xml:lang="tr-TR">Köpek olmanın nasıl bir şey olduğunu merak etti. Bunun bazı avantajları olduğunu görebiliyordu. Hiç düşünmeden yaşamak, başının tekrar ne zaman okşanacağından başka kaygının olmaması, tok karınla sokağı turlamak. Roscoe (o ses</span> <span class="metin-italik" xml:lang="tr-TR">Roscoe</span><span class="metin-1" xml:lang="tr-TR">’nun sesiydi çünkü; zavallı Roscoe) başına geleni anlayamamıştı herhalde. Belki en sonda, biraz anlamıştı. Sokakta etrafı koklaya koklaya yürüyüp yiyecek ararken –sabahleyin köpeğin ağzından bir şey sarktığını gördüğünü anımsayan Lila bu sevimsiz anıyı aklından çıkardı hemen– bir anda... eh, sonrası yoktu. Roscoe hiçliğe doğru yol alıyordu şimdi.</span></p>

      <p class="paragraf"><span class="metin-1" xml:lang="tr-TR">Bir de bu adam çıkmıştı. Lawrence Grey. Lila onun hakkında hiçbir şey bilmediğini fark etti. Adam hademeydi. Temizlik yapıyordu. Ne temizliyordu peki? David, Lila’nın eve bir yabancıyı aldığını bilse küplere binerdi herhalde. Lila, David’in yüzünün o halini görmek isterdi. Bu Lawrence Grey denen adam hakkında yanılmış olabilirdi, ama sanmıyordu. Lawrence mutfakta rahatsız edici,</span> <span class="metin-italik" xml:lang="tr-TR">çok</span> <span class="metin-1" xml:lang="tr-TR">rahatsız edici şeyler söylemişti. Elektriğin kesik olması, ortalıkta kimsenin olmaması filan hakkında. (Ölmüştü, ölmüştü, herkes ölmüştü.) Lila’yı altüst ettiği kesindi. Ama hakkını teslim etmek gerekirdi; bebek odasını epey güzelleştirmişti ve aslında iyi bir insan olduğu ilk bakışta anlaşılıyordu.</span> <span class="metin-italik" xml:lang="tr-TR">Kalbi doğru yerde,</span> <span class="metin-1" xml:lang="tr-TR">derdi Lila’nın babası böyle insanlar için; gözde deyişlerinden biriydi bu. Ama bu tam olarak ne anlama geliyordu ki? İnsanın kalbi başka bir yerde olabilir miydi?</span> <span class="metin-italik" xml:lang="tr-TR">Baba, ben doktorum,</span> <span class="metin-1" xml:lang="tr-TR">demişti Lila bir keresinde gülerek; kalbin hep aynı yerde olduğunu söyleyebilirim.</span></p>

      <p class="paragraf"><span class="metin-1" xml:lang="tr-TR">Lila iç geçirdiğini işitti. Aklında her şeyi derli toplu tutmak bile öyle yorucuydu ki. Yapılması gereken buydu; dünyaya belirli bir açıdan, tek bir açıdan bakmanız gerekirdi ve ne olursa olsun gözlerinizi kaçıramazdınız. Yoksa dünya sizi alt ederdi, dev bir dalga gibi boğabilirdi ve o zaman haliniz nice olurdu? Lila bu evi özlemeyecekti; içeriye adım attığı andan itibaren buradan nefret etmişti içten içe, gösterişli genişliğinden ve oda sayısının fazlalığından ve bulutumsu sarı ışıklarından nefret etmişti. Brad’le birlikte Maribel Sokağı’nda kaldığı evden –o şirin, yuva hissi veren, sevdikleri şeylerle dolu evden– çok farklıydı burası, ama başka türlüsü nasıl olabilirdi ki? Sonuçta bir ev, içinde yaşayanlardan başka neydi ki? Bu korkunç kibir abidesi, bu hiçlik müzesi. David’in fikriydi elbette. Davud’un</span><span class="dipnot"><a class="footnote-link" href="#footnote-225-7" id="footnote-225-7-backlink">7</a></span> <span class="metin-1" xml:lang="tr-TR">Evi; İncil’de geçmiyor muydu bu? İncil evlerle doluydu, bilmemkimlerin evleriyle. Lila küçük bir kızken kanepeye kurulup</span> <span class="metin-italik" xml:lang="tr-TR">A Charley Brown Christmas</span><span class="metin-1" xml:lang="tr-TR">’ı izlediğini hatırlıyordu –Snoopy’yi neredeyse Tavşan Peter kadar severdi– aslında çocuk rolü yapan zeki bir adam olan Linus’ın elinde battaniyesiyle aşağı inip de Charlie Brown’a Noel’in ne olduğunu anlatmasını da hatırlıyordu. Aynı civarda çobanlar vardı; geceleyin kırda kalarak sürülerini nöbetle bekliyorlardı. Rabbin bir meleği onların yanında durdu ve Rabbin izzeti onların çevresini aydınlattı; çok korktular. Melek de onlara dedi: Korkmayın çünkü işte, ben size bütün kavma olacak büyük sevinci müjdeliyorum. Çünkü bugün Davud’un şehrinde size Kurtarıcı doğdu, o da Rab Mesih’tir.</span></p>

      <p class="paragraf"><span class="metin-1" xml:lang="tr-TR">Davud Şehri, Davud’un Evi.</span></p>

      <p class="paragraf"><span class="metin-italik" xml:lang="tr-TR">Ama bebek,</span> <span class="metin-1" xml:lang="tr-TR">diye düşündü Lila. Bebeği düşünmesi gerekiyordu. Evi, dışarıdan gelen sesleri (canavarlar vardı), David’in eve gelmeyişini (David ölmüştü) filan değil. Olumsuz duyguların cenini etkilediği, bütün kitaplarda yazan kanıtlanmış bir gerçekti. Cenin sizin gibi düşünürdü, duygularınızı hissederdi ve sürekli korkarsanız, o zaman ne olurdu? Lawrence’ın mutfakta söylediği o rahatsız edici sözler... Adam iyi niyetliydi, Lila ve Eva (Eva?) için en iyisini yapmaya çalışıyordu sadece, ama o sözlerin sırf Lawrence söyledi diye doğru olmaları şart mıydı?</span> <span class="metin-italik" xml:lang="tr-TR">Teoriydiler</span> <span class="metin-1" xml:lang="tr-TR">sadece. Adamın</span> <span class="metin-italik" xml:lang="tr-TR">fikirleriydiler</span> <span class="metin-1" xml:lang="tr-TR">sadece. Gerçi Lila ona katılmıyor değildi. Gitme vakti gelmişti herhalde. Buralar fazla sessizleşmişti. (Zavallı Roscoe.) Brad burada olsaydı, o da öyle derdi.</span> <span class="metin-italik" xml:lang="tr-TR">Lila, gitme vakti geldi.</span></p>

      <p class="paragraf"><span class="metin-1" xml:lang="tr-TR">Çünkü Lila Kyle’a bazen, çoğunlukla, sürekli öyle geliyordu ki, sanki içinde büyüyen bebek yeni biri değildi, yeni ve apayrı bir insan değildi. Tuvalette çömelip de küçük plastik çubuğu bacaklarının arasına götürdüğü, sonra da küçük mavi çarpı işaretinin belirmesini sessizce ve hayretle seyrettiği sabahtan beri bu fikir aklında yer etmişti. Bebek yeni bir Eva değildi, farklı bir Eva veya eskisinin yerini alacak bir Eva değildi; Eva’nın</span> <span class="metin-italik" xml:lang="tr-TR">ta kendisiydi</span><span class="metin-1" xml:lang="tr-TR">, küçük kızları eve gelmişti. Sanki dünya kendini düzeltmişti ve o kozmik hata, yani Eva’nın ölümü telafi edilmişti.</span></p>

      <p class="paragraf"><span class="metin-1" xml:lang="tr-TR">Lila, Brad’e bunu anlatmak istedi. İstemekten de öte: Onun adını aklından geçirince öyle derin bir özlem duydu ki gözleri yaşardı. David’le evlenmek istememişti! Lila zaten Brad’le evliyken neden David’le –sofuluk taslayan, baskıcı, sürekli iyilik peşindeymiş gibi davranan David’le– evlenmişti ki? Hele şimdi, Eva’nın doğmasına az kalmışken, onları tekrar aile haline getirmek için gelmek üzereyken?</span></p>

      <p class="paragraf"><span class="metin-1" xml:lang="tr-TR">Lila, Brad’i hâlâ seviyordu; mesele buydu. En üzücü ve hüzünlendirici gizem buydu. Brad’i sevmekten bir an olsun vazgeçmemişti, Brad de onu sevmişti hep, küçük kızları ölünce aşkları katlanamayacakları kadar acı verici hale geldiğinde bile. Unutmak için ayrılmışlardı, çünkü birbirlerinin yanındayken bunu yapamazlardı... Bu üzücü ve kaçınılmaz ayrılık, tarih öncesinde kıtaların birbirinden ayrılması gibiydi. Sonuna kadar mücadele etmişlerdi. Brad’in taşınmasından önceki gece, bavulları Maribel Sokağı’ndaki evin holünde dururken, avukatlara haber verilmişken, ikisi de artık neden ağladıklarını bilemeyecek kadar çok gözyaşı dökmüşken –sonsuz gözyaşları dünyasında, hava koşulları kadar genel bir durumdu bu–, Brad çoktandır uğramadığı yatak odasına girip Lila’nın yanına gelmişti, yorganın altına girmişti ve bir saat boyunca tekrar bir çift olmuşlardı, sessizce hareket etmişlerdi, bedenleri kalplerinin artık katlanamadığı şeyi istiyordu hâlâ. Tek kelime etmemişlerdi; Lila sabahleyin uyandığında yalnızdı.</span></p>

      <p class="paragraf"><span class="metin-1" xml:lang="tr-TR">Ama artık tüm bunlar değişmişti. Eva geliyordu! Eva buradaydı resmen! Lila, Brad’e mektup yazacaktı; bunu yapacaktı. Brad’in onu aramaya geleceği kesindi, çünkü öyle bir adamdı, başınız sıkıştığında Brad’in desteğine güvenebilirdiniz hep; peki Lila’yı burada bulamayınca ne olacaktı? Aldığı kararla morali düzelen Lila pencerelerin önündeki küçük masaya usulca gidip çekmecede el yordamıyla kurşunkalemle not defteri aradı. Ne yazmalıydı?</span> <span class="metin-italik" xml:lang="tr-TR">Gidiyorum. Nereye gittiğimi tam olarak bilmiyorum. Bekle beni canım. Seni seviyorum. Eva yakında burada olacak.</span> <span class="metin-1" xml:lang="tr-TR">Basit ve net, sade ve özlü bir mesajdı bu. Tatmin olan Lila kâğıdı üç kez katlayıp bir zarfa koydu ve üstüne “Brad” diye yazdığı zarfı, sabahleyin görebilmek için masanın üstüne diklemesine bıraktı.</span></p>

      <p class="paragraf"><span class="metin-1" xml:lang="tr-TR">Tekrar yattı. Karanlıkta parlayan beyaz, dikdörtgen mektup odanın diğer tarafından onu seyrediyordu. Gözlerini kapayan Lila ellerini sert ve şişkin karnına götürdü. Doluluk hissi, sonra da gazı varmışçasına bir sarsıntı, sonra bir daha, bir daha. Bebek hıçkırıyordu.</span> <span class="metin-italik" xml:lang="tr-TR">Hık!</span> <span class="metin-1" xml:lang="tr-TR">diyordu bebecik. Gözlerini kapayan Lila, bu hissin her tarafına yayılmasına izin verdi. İçinde, kalbinin altında minik bir can doğmayı bekliyordu, ama dahası da vardı: Eva eve geliyordu. Lila günün yorgunluğunu hissetmeye başlamıştı; zihni uyku akıntılarında bir sörfçü gibi geziniyordu; bir an sonra dalgaların altında kalacaktı. Parmak uçlarının altındaki Eva sakinleşmişti.</span> <span class="metin-italik" xml:lang="tr-TR">Seni seviyorum Eva,</span> <span class="metin-1" xml:lang="tr-TR">diye düşünen Lila Kyle uykuya daldı.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-12" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">10</span></p>

      <p class="cizgi30" xml:lang="en-GB"><img alt="19237.jpg" class="Basic-Graphics-Frame" src="../Images/19237.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Mile High’a vardıklarında saat sabahın onuydu neredeyse. Otobüsle şehir merkezine giren Danny kendini barikatlardan oluşan bir labirentte buldu: terk edilmiş Humveeler, kum torbalarının ardındaki makineli tüfekler, hatta birkaç tank. Alternatif bir yol bulmak için geri döndüğü, ama seçtiği yeni yolun da kapalı olduğunu gördüğü zamanlar oldu; neredeyse on kez başına geldi bu. Sonunda, sabah sisi dağılırken, otobanın altından geçen açık bir yol buldu ve oradan geçip stadyumun rampasına çıktı.</span></p>

      <p class="paragraf"><span class="metin-1" xml:lang="tr-TR">Zeytuni çadırlarla dolu park alanı, sabah güneşinin altında ürkütücü bir şekilde sakindi. Alanı halka şeklinde çevreleyen taşıtların, otomobillerin, ambulansların ve devriye arabalarının birçoğu yarı ezilmiş gibiydi: camları kırılmıştı, tamponları ve kapıları sökülmüştü. Danny otobüsü durdurdu.</span></p>

      <p class="paragraf"><span class="metin-1" xml:lang="tr-TR">İndiklerinde öyle kesif bir çürük kokusuyla karşılaştılar ki Danny öğürecekti neredeyse. Annesinin halinden de, Danny’nin o sabah gara yürürken gördüğü bütün cesetlerden de kötüydü bu. İnsanın ağzından ve burnundan içeri yılan gibi girip, günlerce çıkmayan türden bir kokuydu.</span></p>

      <p class="paragraf"><span class="metin-1" xml:lang="tr-TR">“Merhaba!” diye seslendi April. Sesi park alanında yankılandı. “Kimse var mı? Merhaba!”</span></p>

      <p class="paragraf"><span class="metin-1" xml:lang="tr-TR">Danny’nin içinde kötü bir his vardı. Bunun sebebi o pis kokuydu kısmen, ama sadece o değildi. Bütün vücudu gerilmişti.</span></p>

      <p class="paragraf"><span class="metin-1" xml:lang="tr-TR">“Merhaba!” diye seslendi April tekrar, ellerini boru şekline getirip ağzına götürerek. “Beni duyan var mı?”</span></p>

      <p class="paragraf"><span class="metin-1" xml:lang="tr-TR">“Gitsek iyi olur belki” diye önerdi Danny.</span></p>

      <p class="paragraf"><span class="metin-1" xml:lang="tr-TR">“Ordunun burada olması gerekirdi.”</span></p>

      <p class="paragraf"><span class="metin-1" xml:lang="tr-TR">“Belki de gitmişlerdir.”</span></p>

      <p class="paragraf"><span class="metin-1" xml:lang="tr-TR">April sırt çantasını indirip açtı ve bir çekiç çıkardı. Çekici ağırlığını sınamak istercesine savurdu.</span></p>

      <p class="paragraf"><span class="metin-1" xml:lang="tr-TR">“Tim, yanımdan ayrılma. Anladın mı? Uzağa gitmek yok.”</span></p>

      <p class="paragraf"><span class="metin-1" xml:lang="tr-TR">Otobüsün en alt basamağında oturan oğlan burnunu kapatmıştı. “Ama iğrenç kokuyor” dedi boğuk sesle.</span></p>

      <p class="paragraf"><span class="metin-1" xml:lang="tr-TR">April sırt çantasını omuzlarına astı. “Bütün</span> <span class="metin-italik" xml:lang="tr-TR">şehir</span> <span class="metin-1" xml:lang="tr-TR">iğrenç kokuyor. Buna alışmalısın. Hadi gel şimdi.”</span></p>

      <p class="paragraf"><span class="metin-1" xml:lang="tr-TR">Danny de gitmek istemiyordu, ama kız kararlıydı. Danny taşıt labirentinden geçen kızla oğlanı takip etti. Gördüklerini yavaş yavaş anlamaya başladı. Arabalar çadırların çevresine savunma hattı olarak dizilmişti. Öncülerin zamanında da, Kızılderililer saldırınca göçmenler tenteli at arabalarını çember şeklinde dizerlerdi. Ama Danny bu seferki düşmanın Kızılderililer olmadığını biliyordu ve burada her ne olduysa, aradan epey zaman geçmiş gibi görünüyordu. Bir yerlerde cesetler olmalıydı –ilerledikçe koku kesifleşiyordu sanki– ama şimdiye kadar hiç ceset görmemişlerdi. Herkes yer yarılıp içine girmişti adeta.</span></p>

      <p class="paragraf"><span class="metin-1" xml:lang="tr-TR">İlk çadıra vardılar. İçeri önce April, çekicini kaldırarak girdi. İçerisi dağınıktı, devrilmiş sedyeler ve serum direkleri vardı, her tarafa bir şeyler saçılmıştı, sargı bezleri, kaplar, şırıngalar. Ama hâlâ ceset yoktu.</span></p>

      <p class="paragraf"><span class="metin-1" xml:lang="tr-TR">Bir başka çadıra, sonra da bir diğerine baktılar. Hepsi aynıydı. “Eee, herkes nerede peki?” dedi April.</span></p>

      <p class="paragraf"><span class="metin-1" xml:lang="tr-TR">Bir tek stadyuma bakmamışlardı. Danny oraya gitmek istemiyordu, ama April itiraz kabul etmedi.</span> <span class="metin-italik" xml:lang="tr-TR">Ordu buraya gelin dediyse bir sebebi vardır mutlaka,</span> <span class="metin-1" xml:lang="tr-TR">dedi ısrarla. Rampadan girişe doğru çıktılar. Önden giden April bir eliyle Tim’i, diğeriyle de çekici tutuyordu. Danny ilk kez o an kuşların farkına vardı. Stadyumun tepesinde dev, siyah bir bulut turlamaktaydı; kuşların boğuk seslenişleri sessizliği hem bozuyor, hem de derinleştiriyordu sanki.</span></p>

      <p class="paragraf"><span class="metin-1" xml:lang="tr-TR">Sonra arkadan bir erkek sesi geldi:</span></p>

      <p class="paragraf"><span class="metin-1" xml:lang="tr-TR">“Yerinizde olsam oraya girmezdim.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Kittridge park alanına girerken Ferrari istop etmişti. Araba sakat bir at gibi sarsılmaya başlamıştı zaten; kaputundan ve şasisinden yağlı dumanlar çıkıyordu. Ne olduğu belliydi: Kittridge otoparkın rampasından roket gibi fırlayınca –Ferrari o daracık yerden boşluğa atılıp, sonra da asfalta küt diye düşünce– arabanın karteri çatlamıştı. Yağ akıp gidince de motor fazla ısınmıştı; genleşen metal, silindirlerdeki pistonların hareketini engellemişti.</span></p>

      <p class="paragraf"><span class="metin-italik" xml:lang="tr-TR">Araban için kusura bakma Warren. Gerçekten güzel arabaydı.</span></p>

      <p class="paragraf"><span class="metin-1" xml:lang="tr-TR">Kittridge’in stadyumda gördüklerinden sonra kendini toplamak için zamana ihtiyacı vardı. Tanrım, o ne manzaraydı öyle. Tahmin edemeyeceği bir şey değildi, ama bizzat görmek sarsıcı olmuştu yine de. Kittridge’in içi kalkmıştı. Elleri titriyordu resmen; kusacak gibi oluyordu. Daha önce korkunç şeyler gördüğü olmuştu. Çukurlara odun gibi yığılmış cesetler; kimyasal gaz kullanılmış koca köyler, olduğu yere yığılıp kalmış aileler, sevdiklerine son kez dokunmak için boşuna uzatılmış eller; göğsüne bomba bağlamış bir zırdeli tarafından pazar yerinde paramparça edilip tanınmaz hale gelmiş erkeklerle kadınların ve çocukların kalıntıları. Ama hiçbiri bu manzarayla kıyaslanamazdı.</span></p>

      <p class="paragraf"><span class="metin-1" xml:lang="tr-TR">Kittridge, Ferrari’nin kaputunda oturup seçeneklerini düşünürken, yaklaşan bir aracın uzaktan gelen sesini işitti. Birden pür dikkat kesildi. Sese bakılırsa, dizel motorlu büyük bir araçtı gelen: APC</span><span class="dipnot"><a class="footnote-link" href="#footnote-225-8" id="footnote-225-8-backlink">8</a></span> <span class="metin-1" xml:lang="tr-TR">miydi? Ama sonra büyük, sarı bir okul otobüsü sarsılarak, sürreal bir şekilde rampaya çıktı.</span></p>

      <p class="paragraf"><span class="metin-italik" xml:lang="tr-TR">İşe bak,</span> <span class="metin-1" xml:lang="tr-TR">diye düşündü Kittridge.</span> <span class="metin-italik" xml:lang="tr-TR">Hassiktir. Bu okul otobüsü yahu; sanki dünyanın sonuna okul gezisi düzenlemişler.</span></p>

      <p class="paragraf"><span class="metin-1" xml:lang="tr-TR">Kittridge otobüsün durmasını seyretti. Üç kişi indi: Saçının bir kısmı pembeye boyanmış bir kız, boğum boğum dizleri olan ve tişörtle şort giymiş bir oğlan, bir de Kittridge’in sürücü olduğunu tahmin ettiği komik şapkalı bir adam.</span> <span class="metin-italik" xml:lang="tr-TR">Merhaba!</span> <span class="metin-1" xml:lang="tr-TR">diye seslendi kız.</span> <span class="metin-italik" xml:lang="tr-TR">Kimse var mı?</span> <span class="metin-1" xml:lang="tr-TR">Aralarında biraz konuştuktan sonra araba halkasına doğru yürüdüler; kız önden gidiyordu.</span></p>

      <p class="paragraf"><span class="metin-italik" xml:lang="tr-TR">Bir şeyler söylemenin tam sırası herhalde,</span> <span class="metin-1" xml:lang="tr-TR">diye düşündü Kittridge. Ama onları varlığından haberdar etmesi, kaçınmaya en başta yemin ettiği bazı sorumlulukları getirebilirdi. Planında başka insanlara yer yoktu; planı yola düşmekti. Yanında fazla şey taşımadan yolculuk etmek, olabildiğince uzun süre hayatta kalmak, öleceği zaman da olabildiğince çok virali beraberinde götürmekti. Denver’ın Son Direnişçisi boşluğa parlak bir meteor gibi düşecekti.</span></p>

      <p class="paragraf"><span class="metin-1" xml:lang="tr-TR">Ama sonra Kittridge ne olacağını fark etti. O üçü dosdoğru stadyuma gidiyorlardı. Tabii ki oraya gideceklerdi; Kittridge de bunu yapmıştı. Bunlar</span> <span class="metin-italik" xml:lang="tr-TR">çocuktu</span> <span class="metin-1" xml:lang="tr-TR">yahu; planı ne olursa olsun, oraya girmelerine göz yumamazdı.</span></p>

      <p class="paragraf"><span class="metin-1" xml:lang="tr-TR">Tüfeğini kapan Kittridge, onları uyarmak için peşlerinden koştu.</span></p>

      <p class="paragraf"><span class="metin-1" xml:lang="tr-TR">Sürücü, Kittridge’in sesine öyle sert bir tepki verdi ki, Kittridge bir an donakaldı. Adam haykırarak öne atıldı, ama ayakları birbirine dolanınca yere kapaklandı ve düşerken yüzünü koluyla korudu. Diğer ikisi kaçıştılar; oğlan çocuğunu koruyucu bir tavırla beline yaslayan kız, elindeki çekici Kittridge’e doğru salladı.</span></p>

      <p class="paragraf"><span class="metin-1" xml:lang="tr-TR">“Hey, sakin olun” dedi Kittridge. Tüfeği gökyüzüne doğrultup ellerini kaldırdı. “Ben iyi adamlardanım.”</span></p>

      <p class="paragraf"><span class="metin-1" xml:lang="tr-TR">Kittridge kızın tahmininden büyük olduğunu, on yedi yaşlarında olduğunu gördü. Kızın pembe saçı komikti ve kulaklarında öyle çok küpe vardı ki, başına çivilenmiş gibi duruyorlardı; ama Kittridge’e sakince, paniklemeden bakması göründüğünden daha olgun olduğunun göstergesiydi. Kittridge bir adım daha atarsa kızın çekiçle saldıracağından emindi. Kızın üstünde dar siyah tişört, dizleri aşınmış kot pantolon ve Chuck Taylor ayakkabılar, bileklerinde de deri ve gümüş bilezikler vardı; sırtında suç mahalli şeridi sarısı bir sırt çantası asılıydı. Oğlan, kızın kardeşiydi besbelli; bu sadece yüz hatlarının benzerliğinden değil –düğme burunları biraz küçüktü, elmacıkkemikleri çıkıktı, gözleri deniz mavisiydi– kızın anaç bir güdüyle oğlanı korumasından da anlaşılıyordu.</span></p>

      <p class="paragraf"><span class="metin-1" xml:lang="tr-TR">Gruplarının üçüncü üyesi olan sürücüyü değerlendirmekse daha zordu. Adamda bir terslik olduğu barizdi. Üstünde koyu bej pantolon ve yaka düğmesine kadar iliklenmiş beyaz gömlek vardı; tuhaf kasketinin kenarlarından çıkmış gür, kırmızımtırak saçı sürfile makasıyla kesilmiş gibiydi. Ama asıl tuhaflık bunların hiçbirinde değildi. Adamın duruşundaydı.</span></p>

      <p class="paragraf"><span class="metin-1" xml:lang="tr-TR">Önce oğlan konuştu. Kittridge böylesine kötü inek yalamış saç modeli olan birini ilk kez görüyordu. “O gerçek bir AK mi?” diye sordu çocuk işaret ederek.</span></p>

      <p class="paragraf"><span class="metin-1" xml:lang="tr-TR">“Sus Tim.” Çocuğu kendine iyice yaslayan kız çekici kaldırdı. “Kimsin sen?”</span></p>

      <p class="paragraf"><span class="metin-1" xml:lang="tr-TR">Kittridge ellerini indirmemişti. Çekici gerçek bir tehdit unsuru olarak görüyormuş gibi davranmaya şimdilik gönüllüydü. “Adım Kittridge. Ve evet” dedi çocuğa, “gerçek bir AK. Dokunmana izin vereceğimi sanma genç adam.”</span></p>

      <p class="paragraf"><span class="metin-1" xml:lang="tr-TR">Çocuk heyecanla gülümsedi. “</span><span class="metin-italik" xml:lang="tr-TR">Vay be.</span><span class="metin-1" xml:lang="tr-TR">”</span></p>

      <p class="paragraf"><span class="metin-1" xml:lang="tr-TR">Başını kaldıran Kittridge, şimdi gözlerini kendi ayaklarına dikmiş olan sürücüye baktı. “O iyi mi?”</span></p>

      <p class="paragraf"><span class="metin-1" xml:lang="tr-TR">“Dokunulmaktan hoşlanmıyor o kadar.” Kız hâlâ Kittridge’i ihtiyatla incelemekteydi. “Ordu buraya gelin dedi. Radyodan duyduk.”</span></p>

      <p class="paragraf"><span class="metin-1" xml:lang="tr-TR">“Demişlerdir. Ama görünüşe bakılırsa bizi bırakıp gitmişler. Bu arada, isimlerinizi söylemediniz sanırım.”</span></p>

      <p class="paragraf"><span class="metin-1" xml:lang="tr-TR">Kız duraksadı. “Adım April. Bu kardeşim Tim. Bu da Danny.”</span></p>

      <p class="paragraf"><span class="metin-1" xml:lang="tr-TR">“Memnun oldum April.” Kittridge en güven telkin edici gülümsemesini takındı. “Artık ellerimi indirebilir miyim? Ne de olsa tanıştık.”</span></p>

      <p class="paragraf"><span class="metin-1" xml:lang="tr-TR">“O tüfeği nereden buldun?”</span></p>

      <p class="paragraf"><span class="metin-1" xml:lang="tr-TR">“Outdoor World’den. Satış elemanıyım ben.”</span></p>

      <p class="paragraf"><span class="metin-1" xml:lang="tr-TR">“Silah mı satıyorsunuz?”</span></p>

      <p class="paragraf"><span class="metin-1" xml:lang="tr-TR">“Daha çok kamp ve balıkçılık malzemeleri” diye karşılık verdi Kittridge. “Ama güzel indirimlerimiz oluyor. Eee, ne diyorsun? Hepimiz aynı takımdayız April.”</span></p>

      <p class="paragraf"><span class="metin-1" xml:lang="tr-TR">“Ne takımıymış bu?”</span></p>

      <p class="paragraf"><span class="metin-1" xml:lang="tr-TR">Kittridge omuz silkti. “İnsanların takımı.”</span></p>

      <p class="paragraf"><span class="metin-1" xml:lang="tr-TR">Kız onu inceliyordu. Bu April ihtiyatlı biriydi. Kittridge onun sıradan bir kız olmadığını hatırlattı kendine; April sağ kalabilmişti. Ne olursa olsun, ciddiye alınmayı hak ediyordu. Kız birkaç saniye sonra çekici indirdi.</span></p>

      <p class="paragraf"><span class="metin-1" xml:lang="tr-TR">“Stadyumda ne var?” diye sordu Tim.</span></p>

      <p class="paragraf"><span class="metin-1" xml:lang="tr-TR">“Görmek isteyeceğiniz bir şey yok.” Kittridge tekrar kıza baktı. Kızın tipik bir April olduğuna karar verdi. Bazı insanların isimlerinin böyle cuk oturması tuhaftı. “Sağ kalmayı nasıl başardınız?”</span></p>

      <p class="paragraf"><span class="metin-1" xml:lang="tr-TR">“Şarap mahzeninde saklanıyorduk.”</span></p>

      <p class="paragraf"><span class="metin-1" xml:lang="tr-TR">“Ailenize ne oldu?”</span></p>

      <p class="paragraf"><span class="metin-1" xml:lang="tr-TR">“Bilmiyoruz. Telluride’daydılar.”</span></p>

      <p class="paragraf"><span class="metin-italik" xml:lang="tr-TR">Tanrım,</span> <span class="metin-1" xml:lang="tr-TR">diye düşündü Kittridge. Telluride sıfır noktasıydı, her şeyin başladığı yerdi.</span></p>

      <p class="paragraf"><span class="metin-1" xml:lang="tr-TR">“Eh, akıllılık etmişsiniz. İyi düşünmüşsünüz.” Tekrar Danny’yi gösterdi. Adam üç dört metre ötede öylece duruyordu, elleri ceplerindeydi ve yere bakıyordu. “Peki ya arkadaşınız?”</span></p>

      <p class="paragraf"><span class="metin-1" xml:lang="tr-TR">“Danny bizi buldu. Korna çaldığını duyduk.”</span></p>

      <p class="paragraf"><span class="metin-1" xml:lang="tr-TR">“Eh, iyi yapmışsın Danny. Günün kahramanı sensin bence.”</span></p>

      <p class="paragraf"><span class="metin-1" xml:lang="tr-TR">Adam Kittridge’e yan yan baktı. Yüzü tamamen ifadesizdi. “Tamam.”</span></p>

      <p class="paragraf"><span class="metin-1" xml:lang="tr-TR">Tim “Stadyumu neden göremeyecekmişim?” diye araya girdi yine.</span></p>

      <p class="paragraf"><span class="metin-1" xml:lang="tr-TR">April’la Kittridge bakıştılar:</span> <span class="metin-italik" xml:lang="tr-TR">İyi bir fikir değil.</span></p>

      <p class="paragraf"><span class="metin-1" xml:lang="tr-TR">“Stadyumu boş ver” dedi April. Dikkatini tekrar Kittridge’e yöneltti. “Başka kimseyi gördün mü?”</span></p>

      <p class="paragraf"><span class="metin-1" xml:lang="tr-TR">“Bir süredir hayır. Gerçi başkalarının olmadığı anlamına gelmez bu.”</span></p>

      <p class="paragraf"><span class="metin-1" xml:lang="tr-TR">“Ama sanmıyorsun.”</span></p>

      <p class="paragraf"><span class="metin-1" xml:lang="tr-TR">“Yalnız olduğumuzu varsaymamız en iyisi herhalde.”</span></p>

      <p class="paragraf"><span class="metin-1" xml:lang="tr-TR">Kittridge bu işin sonunun nereye varacağını tahmin edebiliyordu. Daha bir saat önce, canını kurtarmak için bir binanın yan cephesinden aşağı inmişti. Şimdiyse iki çocuğa ve onunla göz göze gelemeyen bir adama bakma sorumluluğuyla karşı karşıyaydı. Ama yapacak bir şey yoktu.</span></p>

      <p class="paragraf"><span class="metin-1" xml:lang="tr-TR">“Bu senin otobüsün mü Danny?” dedi Kittridge.</span></p>

      <p class="paragraf"><span class="metin-1" xml:lang="tr-TR">Adam başıyla onayladı. “Ben mavi rotadan sorumluyum. On iki numara.”</span></p>

      <p class="paragraf"><span class="metin-1" xml:lang="tr-TR">Daha küçük bir taşıt daha mantıklı olurdu, ama Kittridge adamın otobüsü terk etmeyeceğini sezdi. “Bizi buradan götürmek ister misin?”</span></p>

      <p class="paragraf"><span class="metin-1" xml:lang="tr-TR">Kızın bakışları sertleşti. “Bizimle geleceğini nereden çıkardın?”</span></p>

      <p class="paragraf"><span class="metin-1" xml:lang="tr-TR">Kittridge şaşırdı; bu üçünün onun yardımını istemeyebilecekleri aklından bile geçmemişti.</span></p>

      <p class="paragraf"><span class="metin-1" xml:lang="tr-TR">“Aslında hiçbir şeyden çıkarmadım. Beni aranıza davet etmeniz gerekecek sanırım.”</span></p>

      <p class="paragraf"><span class="metin-1" xml:lang="tr-TR">“Neden</span> <span class="metin-italik" xml:lang="tr-TR">göremeyecekmişim</span><span class="metin-1" xml:lang="tr-TR">?” diye sızlandı Tim.</span></p>

      <p class="paragraf"><span class="metin-1" xml:lang="tr-TR">April gözlerini devirdi. “Hay sokayım stadyumuna Tim; bu konuyu kapat artık, tamam mı?”</span></p>

      <p class="paragraf"><span class="metin-1" xml:lang="tr-TR">“Ağzını bozdun! Söyleyeceğim!”</span></p>

      <p class="paragraf"><span class="metin-1" xml:lang="tr-TR">“Kime söyleyeceksin?”</span></p>

      <p class="paragraf"><span class="metin-1" xml:lang="tr-TR">Çocuk ağlamaklı oldu birden. “Öyle deme!”</span></p>

      <p class="paragraf"><span class="metin-1" xml:lang="tr-TR">“Bakın” diye araya girdi Kittridge, “şimdi gerçekten sırası değil. Hesaplarıma göre güneşin batmasına sekiz saat var. Karanlık çökünce bu civarda olmak istemeyiz bence.”</span></p>

      <p class="paragraf"><span class="metin-1" xml:lang="tr-TR">Çocuk fırsattan istifade edip topuklarının üstünde döndü ve rampadan yukarı doğru koştu.</span></p>

      <p class="paragraf"><span class="metin-1" xml:lang="tr-TR">“Lanet olsun” dedi Kittridge. “Siz ikiniz burada kalın.”</span></p>

      <p class="paragraf"><span class="metin-1" xml:lang="tr-TR">Topallayarak koşmaya başladı, ama aradaki mesafeyi kapaması bacağı yüzünden imkânsızdı; sonunda Tim’e yetiştiğinde, açık kapılardan birinde duran çocuk sahaya aval aval, ağzı açık halde bakıyordu.</span></p>

      <p class="paragraf"><span class="metin-1" xml:lang="tr-TR">Sadece birkaç saniye sürmüştü, ama yeterliydi. Kittridge onu arkadan tutup göğsüne kaldırdı. Çocuk kendini saldı. Hiç ses çıkarmadı.</span> <span class="metin-italik" xml:lang="tr-TR">Tanrım,</span> <span class="metin-1" xml:lang="tr-TR">diye düşündü Kittridge. Çocuğun öyle kaçıp gitmesine neden izin vermişti?</span></p>

      <p class="paragraf"><span class="metin-1" xml:lang="tr-TR">Rampadan indiklerinde, Tim hıçkırıkla inilti karışımı bir ses çıkarmaya başlamıştı artık. Kittridge onu April’ın önünde yere bıraktı.</span></p>

      <p class="paragraf"><span class="metin-1" xml:lang="tr-TR">“Sen ne yaptığını sanıyorsun?” Ağlayan kızın sesi öfkeli ve boğuktu.</span></p>

      <p class="paragraf"><span class="metin-1" xml:lang="tr-TR">“Ö-özür... dilerim” diye kekeledi çocuk.</span></p>

      <p class="paragraf"><span class="metin-1" xml:lang="tr-TR">“Öyle kafana estiği zaman kaçıp gidemezsin,</span> <span class="metin-italik" xml:lang="tr-TR">gidemezsin</span><span class="metin-1" xml:lang="tr-TR">.” Kız onu kollarından tutup sarstı, ardından da sımsıkı sarıldı. “Sana bin kez söyledim, yanımdan ayrılma.”</span></p>

      <p class="paragraf"><span class="metin-1" xml:lang="tr-TR">Kittridge ellerini ceplerinden çıkarmadan yere bakan Danny’nin yanına gitmişti.</span></p>

      <p class="paragraf"><span class="metin-1" xml:lang="tr-TR">“Yanlarında cidden kimse yok muydu?” diye sordu usulca.</span></p>

      <p class="paragraf"><span class="metin-1" xml:lang="tr-TR">“Consuella varmış” dedi Danny. “Ama gitmiş.”</span></p>

      <p class="paragraf"><span class="metin-1" xml:lang="tr-TR">“Consuella kim?”</span></p>

      <p class="paragraf"><span class="metin-1" xml:lang="tr-TR">Danny hafifçe omuz silkti. “Tim’e otobüs beklerken eşlik eder bazen.”</span></p>

      <p class="paragraf"><span class="metin-1" xml:lang="tr-TR">Bu konuda söylenecek söz kalmamıştı pek. Danny çok akıllı olmayabilirdi, ama ebeveyninin öldüğü neredeyse kesin olan iki âciz çocuğu kurtarmıştı. Kittridge bu kadarını da yapmamıştı.</span></p>

      <p class="paragraf"><span class="metin-1" xml:lang="tr-TR">“Eee, ne diyorsun dostum?” dedi Kittridge. “Otobüsünü sürmek geliyor mu içinden?”</span></p>

      <p class="paragraf"><span class="metin-1" xml:lang="tr-TR">“Nereye gidiyoruz?”</span></p>

      <p class="paragraf"><span class="metin-1" xml:lang="tr-TR">“Nebraska diye düşündüm.”</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-13" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">11</span></p>

      <p class="cizgi30" xml:lang="en-GB"><img alt="19239.jpg" class="Basic-Graphics-Frame" src="../Images/19239.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Şafaktan bir saat sonra yola çıktılar. Grey mutfakta bulabildiği, yenilebilir gibi görünen her şeyi –geride kalan birkaç konserve çorbayı, birkaç paket bayat krakeri, bir kutu Wheaties kahvaltılık gevreği ve şişe suları– Volvo’nun bagajına koydu. Diş fırçasının bile olmadığını düşünürken, Lila’nın holde iki tekerlekli valizle belirdiğini gördü.</span></p>

      <p class="paragraf"><span class="metin-1" xml:lang="tr-TR">“Senin için giysi aldım.”</span></p>

      <p class="paragraf"><span class="metin-1" xml:lang="tr-TR">Lila tatile çıkarcasına giyinmişti; üstünde siyah tayt ve iyice kolalanmış, uzun bir gömlek vardı. Omuzlarına parlak renkli bir ipek eşarp atmıştı. Yüzünü yıkayıp saçını taramıştı, hatta küpe takıp biraz makyaj bile yapmıştı. Grey onu görünce, kendisinin ne kadar kirli olduğunu fark etti. Günlerdir yıkanmıyordu; çok hoş kokmuyor olsa gerekti.</span></p>

      <p class="paragraf"><span class="metin-1" xml:lang="tr-TR">“Biraz temizlensem iyi olacak.”</span></p>

      <p class="paragraf"><span class="metin-1" xml:lang="tr-TR">Lila onu merdivenin başındaki banyoya götürdü; birkaç giysiyi düzgünce katlayıp, Grey’in giymesi için klozetin üstüne bırakmıştı bile. Makyaj masasındaki su dolu sürahinin yanında paketi açılmamış, yepyeni bir diş fırçası ve bir tüp Colgate duruyordu. Tulumunu çıkaran Grey yüzünü yıkadıktan ve koltuk altlarına su serptikten sonra, geniş aynanın karşısında dişlerini fırçaladı. Red Roof’tan beri yansımasına bakmamıştı ve genç görünüşü bir kez daha afallamasına yol açtı... Cildi pürüzsüz ve gergindi, saçı gürdü, gözleri mücevher gibi parlıyordu. Kilo vermiş gibiydi de... Gerçi bu şaşırtıcı değildi, ne de olsa iki gündür bir şey yememişti, ama bu kadar çok ve bu şekilde kilo vermesi irkilticiydi. Zayıflamakla kalmamıştı; fiziği değişmişti sanki. Gözlerini yansımasından ayırmadan yan dönüp, elini deneme mahiyetinde karnında gezdirdi. Hep tombul biri olmuştu; şimdiyse sert kaslarını seçebiliyordu. Kendine hayran bir çocuk gibi pazılarını sıktı hemen.</span> <span class="metin-italik" xml:lang="tr-TR">Vay be, şuna bak,</span> <span class="metin-1" xml:lang="tr-TR">diye düşündü.</span> <span class="metin-italik" xml:lang="tr-TR">Bisepslerim var resmen. Vay anasını.</span></p>

      <p class="paragraf"><span class="metin-1" xml:lang="tr-TR">Lila’nın bıraktığı giysileri –beyaz</span> <span class="metin-italik" xml:lang="tr-TR">boxer</span><span class="metin-1" xml:lang="tr-TR">, kot pantolon ve ekose spor gömlek– giyince, üstüne tam olduklarını keşfedip şaşırdı. Aynada kendine son bir kez baktıktan sonra oturma odasına indiğinde, Lila’nın kanepede oturup</span> <span class="metin-italik" xml:lang="tr-TR">People</span> <span class="metin-1" xml:lang="tr-TR">dergisini karıştırdığını gördü.</span></p>

      <p class="paragraf"><span class="metin-1" xml:lang="tr-TR">“İşte geldin.” Kadın hülyalı bir edayla gülümseyerek onu tepeden tırnağa süzdü. “Ne kadar yakışmış.”</span></p>

      <p class="paragraf"><span class="metin-1" xml:lang="tr-TR">Grey tekerlekli valizleri Volvo’ya götürdü. Sabah havası nemliydi; ağaçlarda kuşlar cıvıldıyordu.</span> <span class="metin-italik" xml:lang="tr-TR">Sanki taşraya gezmeye gidiyoruz,</span> <span class="metin-1" xml:lang="tr-TR">diye düşünen Grey başını salladı. Ama garaj yolunda, üstünde başka bir adamın giysileriyle dururken bu gerçek gibi geldi neredeyse. Sanki Grey başka bir hayata adım atmıştı.... Yeni, sırım gibi, kaslı vücuduna giydiği şık kot pantolonla spor gömleğin sahibi olan adamın hayatına belki. Derin bir nefes alıp göğsünü şişirdi. Ciğerlerindeki hava taze ve temizdi, mis gibi kokuyordu. Çimen, taze yaprak ve nemli toprak kokusu. Havada gecenin korkunçluklarından eser yok gibiydi; gün ışığı dünyayı arındırmıştı sanki.</span></p>

      <p class="paragraf"><span class="metin-1" xml:lang="tr-TR">Bagajı kapatıp başını kaldırınca, Lila’nın ön kapının önünde durduğunu gördü. Lila kapıyı kilitledikten sonra el çantasından bir şey çıkardı: bir zarf. El çantasından bir rulo maskeleme bandı aldı ve zarfı kapıya yapıştırdı, sonra da geriye çekilip baktı.</span> <span class="metin-italik" xml:lang="tr-TR">Mektup mu?</span> <span class="metin-1" xml:lang="tr-TR">diye düşündü Grey. Kime yazılmış olabilirdi ki? David’e? Brad’e? Bu kişilerden birineydi muhtemelen, ama Grey kimin kim olduğunu bilmiyordu hâlâ. Lila o ikisini birbiriyle karıştırır gibiydi.</span></p>

      <p class="paragraf"><span class="metin-1" xml:lang="tr-TR">“İşte oldu” dedi kadın. “Her şey hazır.” Volvo’ya varınca anahtarları Grey’e verdi. “Sen kullansan olur mu?”</span></p>

      <p class="paragraf"><span class="metin-1" xml:lang="tr-TR">Grey bundan da hoşlandı.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Grey en azından şehirden çıkana kadar anayollardan uzak durmaya karar verdi. Bunu açıkça konuşmamış olsalar da, Lila’yı rahatsız edebilecek şeylerin yakınından geçmekten kaçınması aralarındaki anlaşmanın bir parçası gibiydi. Ama bunun önemli olmadığı ortaya çıktı: Kadın elindeki dergiden başını kaldırmıyordu pek. Grey banliyölerden geçti; sabahın ortasında, doğudaki kırın içinden geçen asfalt yolun iki yanında uzanan, susuz kalmış, kızarmış ekmek rengindeki boş tarlalara vardılar. Epey geride kalmış olan şehir ve mavi görünen Rockies Dağları, sisin içinde hayal meyal seçiliyordu. Etraflarındaki manzarada çoraklık ve unutulmuşluk vardı; tıpkı çok yukarılardaki kuştüyüne benzer bulutlarda, kupkuru tarlalarda ve Volvo’nun tekerleklerinin altındaki otobanda olduğu gibi. Sonunda Lila dergi okumayı bırakıp uykuya daldı.</span></p>

      <p class="paragraf"><span class="metin-1" xml:lang="tr-TR">Durumun tuhaflığı tartışılmaz olsa da, kilometreler ve saatler geçtikçe Grey göğsünün mutluluktan kabardığını hissetti. Hayatında hiç kimse için önemli olmamıştı. Bu hisle kıyaslayabileceği bir şey, herhangi bir şey bulmak için zihnini yokladı. Aklına gelen tek şey, Yusuf’la Meryem’in birlikte Mısır’a kaçmalarının öyküsüydü... Çocukluk anısı olmalıydı bu, çünkü Grey yıllardır kiliseye gitmiyordu. Yusuf tuhaf bir insan gibi gelmişti hep; başkasının bebeğini taşıyan bir kadına kol kanat germişti. Ama Grey insanın başka birine, sırf kendisine ihtiyaç duyuyor diye bağlılık duyabileceğini anlamaya başlıyordu.</span></p>

      <p class="paragraf"><span class="metin-1" xml:lang="tr-TR">Hem Grey kadınları severdi; hep sevmişti. Oğlanlarla ilgili mesele farklıydı. O iş Grey’in hoşlanıp hoşlanmamasıyla ilgili değildi, yapmaya</span> <span class="metin-italik" xml:lang="tr-TR">mecbur</span> <span class="metin-1" xml:lang="tr-TR">olduğu bir şeydi, geçmişi ve kendisine yapılan şeyler yüzünden. Hapishane psikiyatrı Wilder öyle demişti. Wilder ona oğlanlara duyduğu ilginin bir zorlanım olduğunu, Grey’in kendi uğradığı tacize geri dönmesinin ve onu yeniden yaşamak yoluyla anlamasının bir yolu olduğunu söylemişti. Grey’in oğlanlara dokunması, kaşınan bir yerini kaşıması gibiydi. Grey, Wilder’ın söylediği birçok şeyi saçma bulsa da bu kısmı anlamlı bulmuştu ve suçun sadece kendisinde olmadığını bilmek içini biraz rahatlatmıştı. Kendini suçlamaktan vazgeçmiş değildi gerçi; kendini bol bol suçlamıştı. Aslında onu alıp götürdüklerinde rahatlamıştı. Eski Grey’i –çocuk parklarının etrafında takılan, saat üçte ortaokulun önünden arabasıyla ağır ağır geçen ve yaz ikindilerinde halka açık yüzme havuzunun soyunma odasında oyalanan Grey’i–,</span> <span class="metin-italik" xml:lang="tr-TR">o</span> <span class="metin-1" xml:lang="tr-TR">Grey’i bir daha asla tanımak istemiyordu.</span></p>

      <p class="paragraf"><span class="metin-1" xml:lang="tr-TR">Zihni mutfaktaki kucaklaşmaya geri döndü. Kız erkek meselesi değildi o, Grey bunu biliyordu, ama önemsiz de değildi. Grey’e Nora Chung’ı, lisedeyken çıktığı tek kızı anımsattı. Aslında Nora kız arkadaşı sayılmazdı; bir şey yapmamışlardı. Okulun müzik grubundaydılar –Grey trompet çalmaya kafayı takmıştı kısa süreliğine– ve bazen, provalardan sonra Grey kızı evine kadar geçirirdi, birbirlerine dokunmazlardı bile, ama birlikte yürürlerken Grey hayatında ilk kez yeryüzünde yalnız olmadığını hissetmişti nedense. Kızı öpmek istemişti, ama buna asla cesaret edememişti; sonunda kız ondan giderek uzaklaşmıştı. Grey’in şimdi o kızı hatırlaması tuhaftı. Kızın ismi yirmi yıl boyunca aklından bile geçmemişti.</span></p>

      <p class="paragraf"><span class="metin-1" xml:lang="tr-TR">Öğleyin Kansas sınırına iyice yaklaştılar. Lila hâlâ uyuyordu. Grey de yarı uyuklar haldeydi, yola pek dikkat etmiyordu. Büyük kasabalardan uzak durmayı başarmıştı, ama bu böyle devam edemezdi; yakında benzine ihtiyaçları olacaktı. İlerideki ovada yükselen bir su kulesi gördü.</span></p>

      <p class="paragraf"><span class="metin-1" xml:lang="tr-TR">Kasabanın adı Kingwood’du. Burası dükkânlarının yarısının camekânları kâğıtla örtülmüş, kısa, tozlu bir anacaddeden ve bunun iki yanında, birkaç sokak boyunca uzanan iç karartıcı evlerden ibaretti. Metruk ve zararsız bir yer gibiydi; bir terslik olduğunun tek kanıtı, itfaiyenin önüne park edilmiş olan ve arka kapıları açık duran ambulanstı. Ama Grey bir şey seziyordu, parmak uçları karıncalanıyordu; ilerleyişleri gölgelerin içinden izleniyordu sanki. Kasabanın diğer tarafındaki, doğu ucundaki Frankie’s adlı benzincide durdu.</span></p>

      <p class="paragraf"><span class="metin-1" xml:lang="tr-TR">Grey motoru durdurunca Lila kımıldadı. “Neredeyiz?”</span></p>

      <p class="paragraf"><span class="metin-1" xml:lang="tr-TR">“Kansas’ta.”</span></p>

      <p class="paragraf"><span class="metin-1" xml:lang="tr-TR">Kadın esnerken, ıssız kasabaya ön camdan, kısık gözlerle baktı. “Neden durduk?”</span></p>

      <p class="paragraf"><span class="metin-1" xml:lang="tr-TR">“Benzine ihtiyacımız var. Hemen dönerim.”</span></p>

      <p class="paragraf"><span class="metin-1" xml:lang="tr-TR">Grey pompayı denedi, ama işe yaramadı: Elektrik yoktu. Bir depodan benzin çekmesi gerekecekti bir şekilde, ama bunun için hortuma ve bidona ihtiyacı vardı. Ofise girdi. Ön pencerenin dibinde kâğıt yığınlarıyla kaplı, eski bir metal masa vardı; masanın arkasında duran eski ofis koltuğunun biraz geriye yatık olması, az önce orada birinin oturduğu izlenimini uyandırıyordu ürkütücü bir şekilde. Grey servis alanına açılan kapıdan geçti; servis alanı yağ kokan, serin, karanlık bir yerdi. Liftlerden birinin üstünde 90’lı yılların sonlarından kalma bir Cadillac Seville vardı; ikinci liftteyse modifiye süspansiyonlu, kalın tekerlekleri çamurlanmış bir Chevy 4x4 duruyordu. Yerde beş galonluk bir benzin bidonu duruyordu; Grey iş tezgâhlarından birinin üstünde de hortum gördü. Hortumun iki metrelik kısmını kesti ve bir ucunu 4x4’ün benzin deposuna sokup, diğer ucunu ağzına alarak emdi ve yere tükürdükten sonra bidonu benzinle doldurmaya başladı.</span></p>

      <p class="paragraf"><span class="metin-1" xml:lang="tr-TR">Bidon dolmak üzereyken, başının yukarısından bir hışırtı geldiğini işitti. Birden tepeden tırnağa gerildi ve donakaldı.</span></p>

      <p class="paragraf"><span class="metin-1" xml:lang="tr-TR">Başını yavaşça kaldırdı.</span></p>

      <p class="paragraf"><span class="metin-1" xml:lang="tr-TR">Yaratık bir tavan kirişinden baş aşağı sarkıyordu; kirişe bacaklarıyla tutunmuştu ve bu haliyle maymun kafesindeki bir çocuğu andırıyordu. Sıfır’dan daha ufak tefekti ve ondan daha çok insana benziyordu. Göz göze geldiklerinde Grey’in kalbi durdu. Yaratığın genzinden titrek bir ses geldi.</span></p>

      <p class="paragraf"><span class="metin-italik" xml:lang="tr-TR">Korkmana gerek yok Grey.</span></p>

      <p class="paragraf"><span class="metin-1" xml:lang="tr-TR">Neler oluyordu?</span></p>

      <p class="paragraf"><span class="metin-1" xml:lang="tr-TR">Gerilerken ayakları birbirine dolanan Grey sert betona düştü. Benzin bidonunu kaptığı gibi (hortumdan benzin akıyordu hâlâ) ofise daldı, oradan da dışarı fırladı. Lila arabaya sırtını yaslamış halde ayakta duruyordu.</span></p>

      <p class="paragraf"><span class="metin-1" xml:lang="tr-TR">“Arabaya bin” dedi Grey nefes nefese.</span></p>

      <p class="paragraf"><span class="metin-1" xml:lang="tr-TR">“İçeride otomat görmedin mi? Çikolatalı bar filan çekti canım.”</span></p>

      <p class="paragraf"><span class="metin-1" xml:lang="tr-TR">“Lanet olsun Lila, bin şu arabaya.” Volvo’nun bagajını açan Grey bidonu içeri attıktan sonra bagaj kapağını sertçe kapadı. “</span><span class="metin-italik" xml:lang="tr-TR">Hemen</span> <span class="metin-1" xml:lang="tr-TR">gitmeliyiz.”</span></p>

      <p class="paragraf"><span class="metin-1" xml:lang="tr-TR">Kadın iç geçirdi. “Tamam, nasıl istersen. Böyle kaba davranmana ne gerek var anlamıyorum.”</span></p>

      <p class="paragraf"><span class="metin-1" xml:lang="tr-TR">Hızla uzaklaştılar. Grey’in nabzı ancak kasaba bir buçuk kilometre kadar geride kaldıktan sonra yavaşlamaya başladı. Volvo’yu durdurup kapıyı açtı ve arabadan apar topar indi. Yol kenarında durup ellerini dizlerine yaslayarak derin nefesler aldı. Tanrım, o yaratık onunla</span> <span class="metin-italik" xml:lang="tr-TR">konuşmuştu</span> <span class="metin-1" xml:lang="tr-TR">sanki. Sanki o tıkırtılar, Grey’in anlayabildiği bir yabancı dildendi. Yaratık onun adını bile biliyordu. Adını nereden biliyordu?</span></p>

      <p class="paragraf"><span class="metin-1" xml:lang="tr-TR">Omzunda Lila’nın elini hissetti. “Lawrence, yaralanmışsın.”</span></p>

      <p class="paragraf"><span class="metin-1" xml:lang="tr-TR">Bu doğruydu. Grey’in dirseği yarılmıştı, derisi kalkmıştı. Düşünce olmuştu herhalde, bir şey hissetmemiş olsa da.</span></p>

      <p class="paragraf"><span class="metin-1" xml:lang="tr-TR">“Bir bakayım.”</span></p>

      <p class="paragraf"><span class="metin-1" xml:lang="tr-TR">Lila yaranın kenarlarına hafifçe, son derece dikkatle dokundu. “Bu nasıl oldu?”</span></p>

      <p class="paragraf"><span class="metin-1" xml:lang="tr-TR">“Ayağım takıldı galiba.”</span></p>

      <p class="paragraf"><span class="metin-1" xml:lang="tr-TR">“Bana söylemeliydin. Kolunu oynatabiliyor musun?”</span></p>

      <p class="paragraf"><span class="metin-1" xml:lang="tr-TR">“Sanırım, hı hı.”</span></p>

      <p class="paragraf"><span class="metin-1" xml:lang="tr-TR">“Burada bekle” diye emretti Lila. “Sakın dokunma.”</span></p>

      <p class="paragraf"><span class="metin-1" xml:lang="tr-TR">Volvo’nun bagajını açtı ve valizini karıştırmaya başladı. Metal bir kutuyla bir şişe su alıp bagajı kapadı.</span></p>

      <p class="paragraf"><span class="metin-1" xml:lang="tr-TR">“Gel otur.”</span></p>

      <p class="paragraf"><span class="metin-1" xml:lang="tr-TR">Grey bagaj kapağına oturdu. Lila kutuyu açtı; ilk yardım kutusuydu bu. Ellerine biraz Purrell sürdü, bir çift lateks eldiven giydi ve Grey’in kolunu tekrar tuttu.</span></p>

      <p class="paragraf"><span class="metin-1" xml:lang="tr-TR">“Aşırı kanama yaşadığın oldu mu hiç?” diye sordu.</span></p>

      <p class="paragraf"><span class="metin-1" xml:lang="tr-TR">“Sanmıyorum.”</span></p>

      <p class="paragraf"><span class="metin-1" xml:lang="tr-TR">“Hepatit, HIV filan?”</span></p>

      <p class="paragraf"><span class="metin-1" xml:lang="tr-TR">Grey başını iki yana salladı.</span></p>

      <p class="paragraf"><span class="metin-1" xml:lang="tr-TR">“En son ne zaman tetanos aşısı oldun? Hatırlıyor musun?”</span></p>

      <p class="paragraf"><span class="metin-1" xml:lang="tr-TR">Bu hangi Lila’ydı? Grey kimi görüyordu? Home Depot’da kaybolmuş veya mutfaktaki dağılmış kadını değil; bu yeni biriydi. Hızlı ve verimli çalışan, becerikli biriydi.</span></p>

      <p class="paragraf"><span class="metin-1" xml:lang="tr-TR">“Çocukken olmuştum.”</span></p>

      <p class="paragraf"><span class="metin-1" xml:lang="tr-TR">Lila yarayı biraz daha inceledi. “Eh, fena kesilmiş. Dikiş atmam gerekecek.”</span></p>

      <p class="paragraf"><span class="metin-1" xml:lang="tr-TR">“Nasıl yani... dikecek misin?”</span></p>

      <p class="paragraf"><span class="metin-1" xml:lang="tr-TR">“Bu işi milyon kere yaptım, inan.”</span></p>

      <p class="paragraf"><span class="metin-1" xml:lang="tr-TR">Kadın yarayı alkolle temizledi, kutudan tek kullanımlık şırınga alıp içini küçük bir şişedeki sıvıyla doldurdu ve iğneye işaretparmağıyla hafif hafif vurdu.</span></p>

      <p class="paragraf"><span class="metin-1" xml:lang="tr-TR">“Bu seni biraz uyuşturur. Bir şey hissetmeyeceksin, söz veriyorum.”</span></p>

      <p class="paragraf"><span class="metin-1" xml:lang="tr-TR">İğnenin batmasından birkaç saniye sonra Grey’in acısı geçti. Lila bagaj kapağına koyduğu bir kumaşı açıp bir forsepsi, bir makara siyah ipliği ve küçük bir makası sergiledi.</span></p>

      <p class="paragraf"><span class="metin-1" xml:lang="tr-TR">“İstersen seyredebilirsin, ama çoğu insan bakmamayı yeğler.”</span></p>

      <p class="paragraf"><span class="metin-1" xml:lang="tr-TR">Grey derisinin hafifçe çekiştirildiğini hissetti bir süre, ama o kadar. Az sonra koluna bakınca, yarığın ve sarkık derisinin yerini siyah, ince bir çizginin almış olduğunu gördü. Lila merhem sürdüğü yarayı sargı beziyle sardı.</span></p>

      <p class="paragraf"><span class="metin-1" xml:lang="tr-TR">“Dikişler birkaç günde erir” dedi kadın, eldivenlerini çıkarırken. “Yaran biraz kaşınabilir, ama sakın kaşıma. Hiç elleme.”</span></p>

      <p class="paragraf"><span class="metin-1" xml:lang="tr-TR">“Bunu yapmayı nereden biliyorsun?” diye sordu Grey. “Hemşire filan mısın?”</span></p>

      <p class="paragraf"><span class="metin-1" xml:lang="tr-TR">Kadın bu soru karşısında gafil avlanmış gibiydi. Bir şey söyleyecekmiş gibi ağzını açtı; sonra da kapadı.</span></p>

      <p class="paragraf"><span class="metin-1" xml:lang="tr-TR">“Lila? İyi misin?”</span></p>

      <p class="paragraf"><span class="metin-1" xml:lang="tr-TR">Kadın ilk yardım kutusunu kapadı. Malzemelerini tekrar Volvo’nun bagajına koyup kapağı indirdi.</span></p>

      <p class="paragraf"><span class="metin-1" xml:lang="tr-TR">“Artık gitsek iyi olur, değil mi?”</span></p>

      <p class="paragraf"><span class="metin-1" xml:lang="tr-TR">Grey’in koluna dikiş atan kadın bir anda ortadan kaybolmuştu, artık yoktu. Grey başka sorular sormak istedi, ama bunu yaparsa ne olacağını biliyordu. Aralarındaki anlaşma netti: Ancak belirli şeyler söylenebilirdi.</span></p>

      <p class="paragraf"><span class="metin-1" xml:lang="tr-TR">“Arabayı benim kullanmamı ister misin?” diye sordu Lila. “Sıra bendedir herhalde.”</span></p>

      <p class="paragraf"><span class="metin-1" xml:lang="tr-TR">Grey bu sorunun aslında soru olmadığını anladı. Kadın kibarlık olsun diye sormuştu ve Grey’in reddetmesi gerekiyordu. “Hayır, ben kullanırım.”</span></p>

      <p class="paragraf"><span class="metin-1" xml:lang="tr-TR">Volvo’ya bindiler. Grey vites değiştirirken Lila dergisini yerden aldı.</span></p>

      <p class="paragraf"><span class="metin-1" xml:lang="tr-TR">“Senin için sakıncası yoksa biraz dergi okuyacağım.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Kuzey yönünde iki yüz kilometre kadar ilerledikten sonra şimdi 76. Eyaletlerarası Yol’da, doğu yönünde giderlerken Kittridge de benzin konusunda kaygılanmaya başlamıştı. Yola çıktıklarında otobüsün deposu tamamen doluydu, şimdiyse sadece dörtte biri doluydu.</span></p>

      <p class="paragraf"><span class="metin-1" xml:lang="tr-TR">Birkaç kez tali yola sapmak zorunda kalmaları dışında, Fort Morgan’dan beri otobandan ayrılmamayı başarmışlardı. April’la kardeşi uyuyorlardı; otobüsün sarsıntısı uykularını getirmişti. Danny otobüsü sürerken, direksiyonu keyifle çevirirken, frene ve gaza basarken dişlerinin arasından ıslık çalıyordu – Kittridge’in bilmediği bir şarkıydı. Kasketini alnına kadar indirmişti ve gerek yüz ifadesiyle gerekse dik duruşuyla, yaklaşan fırtınaya bakan bir kaptanı andırıyordu.</span></p>

      <p class="paragraf"><span class="metin-italik" xml:lang="tr-TR">Tanrı aşkına,</span> <span class="metin-1" xml:lang="tr-TR">diye düşündü Kittridge. Bu okul otobüsünde ne işi vardı?</span></p>

      <p class="paragraf"><span class="metin-1" xml:lang="tr-TR">“Eyvah eyvah” dedi Danny.</span></p>

      <p class="paragraf"><span class="metin-1" xml:lang="tr-TR">Kittridge koltuğunda dikeldi. Ufka kadar uzanan terk edilmiş arabalar yolu kapatmıştı. Bazıları ters veya yan duruyordu. Her tarafta cesetler vardı.</span></p>

      <p class="paragraf"><span class="metin-1" xml:lang="tr-TR">Danny otobüsü durdurdu. April’la Tim uyanmışlardı, ön camdan dışarı bakıyorlardı.</span></p>

      <p class="paragraf"><span class="metin-1" xml:lang="tr-TR">“April, Tim’i buradan götür” diye talimat verdi Kittridge. “İkiniz de arkaya gidin, çabuk.”</span></p>

      <p class="paragraf"><span class="metin-1" xml:lang="tr-TR">“Ben ne yapayım?” diye sordu Danny.</span></p>

      <p class="paragraf"><span class="metin-1" xml:lang="tr-TR">“Burada bekle.”</span></p>

      <p class="paragraf"><span class="metin-1" xml:lang="tr-TR">Kittridge otobüsten indi. Karasinekler büyük sürüler halinde vızıldıyordu ve havada kesif çürük et kokusu vardı. Rüzgâr esmiyordu; hava kımıldamaya korkuyordu adeta. Gökyüzünde turlayan kuşlardan, akbabalarla kargalardan başka yaşam belirtisi yoktu. Kittridge arabaların arasından geçti. Bunun virallerin işi olduğu belliydi; sayıları yüzlerce, hatta binlerceydi mutlaka. Bunun anlamı neydi peki? Hem neden bu arabalar durmak zorunda kalmış gibi bir aradaydılar?</span></p>

      <p class="paragraf"><span class="metin-1" xml:lang="tr-TR">Birden yanında Danny belirdi.</span></p>

      <p class="paragraf"><span class="metin-1" xml:lang="tr-TR">“Diğerlerinin yanında beklemeni söylemiştim sana.”</span></p>

      <p class="paragraf"><span class="metin-1" xml:lang="tr-TR">Adam kısık gözlerle güneşe bakıyordu. “Dur.” Elini kaldırıp “Bir şey duyuyorum” dedi.</span></p>

      <p class="paragraf"><span class="metin-1" xml:lang="tr-TR">Kittridge kulak kabarttı. Boş tarlalardaki cırcırböceklerinin sesinden başka bir şey duymadı. Sonra duydu: Boğuk darbe sesleri geliyordu, metal yumruklanıyormuş gibi.</span></p>

      <p class="paragraf"><span class="metin-1" xml:lang="tr-TR">Danny işaret etti. “Ses şuradan geliyor.”</span></p>

      <p class="paragraf"><span class="metin-1" xml:lang="tr-TR">Sesler her adımda belirginleşiyordu. Orada sağ, kazada sıkışıp kalmış biri vardı. Sonunda sesler parçalara ayrılmaya başladı; darbe seslerinin yanı sıra, boğuk ve yankılı insan sesleri duyuluyordu artık.</span> <span class="metin-italik" xml:lang="tr-TR">Bizi çıkarın! Kimse var mı? N’olur!</span></p>

      <p class="paragraf"><span class="metin-1" xml:lang="tr-TR">“Merhaba!” diye seslendi Kittridge. “Beni duyabiliyor musunuz?”</span></p>

      <p class="paragraf"><span class="metin-italik" xml:lang="tr-TR">Kim var orada? N’olur bize yardım edin! Çabuk olun, sıcaktan pişiyoruz, öleceğiz!</span></p>

      <p class="paragraf"><span class="metin-1" xml:lang="tr-TR">Sesler iki yanında parlak sarı FEMA amblemi bulunan bir yarı römorktan geliyordu. Darbe sesleri iyice hızlanmıştı artık; tiz insan seslerininse ne dediği anlaşılmıyordu.</span></p>

      <p class="paragraf"><span class="metin-1" xml:lang="tr-TR">“Dayanın!” diye bağırdı Kittridge. “Sizi çıkaracağız!”</span></p>

      <p class="paragraf"><span class="metin-1" xml:lang="tr-TR">Menteşelerinden biri sökülmüş olan kapı hafif çapraz duruyordu. Etrafa bakınıp levye niyetine kullanabileceği bir şey arayan Kittridge bulduğu bijon anahtarının bir ucunu kapının altına soktu.</span></p>

      <p class="paragraf"><span class="metin-1" xml:lang="tr-TR">“Danny, yardım et.”</span></p>

      <p class="paragraf"><span class="metin-1" xml:lang="tr-TR">Kapı başta kımıldamadıysa da sonra çok az kımıldadı. Aralık genişleyince, kapının altında beliren parmaklar kapıyı kaldırmaya çalıştılar.</span></p>

      <p class="paragraf"><span class="metin-1" xml:lang="tr-TR">“Üç kadar sayacağım, sonra hep birlikte kaldıralım” diye emretti Kittridge.</span></p>

      <p class="paragraf"><span class="metin-1" xml:lang="tr-TR">Metal kapı gıcırdayarak kalktı.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Fort Collinsliydiler: Otuzlu yaşlarda bir çift olan Joe ve Linda Robinson iş kıyafeti giymişlerdi ve yanlarında Ufaklık dedikleri bebekleri vardı. Wood adlı iriyarı siyah adam güvenlik görevlisi üniforması giymişti, pediatri hemşiresi olan kız arkadaşı Delores ise koyu West India aksanıyla konuşuyordu. Yaşlı bir kadın olan Bayan Bellamy’nin –Kittridge onun adını asla öğrenemeyecekti– mavimsi renge boyanmış, kabarık beyaz saçları vardı ve devasa, beyaz el çantasını yanından ayırmıyordu. Yirmi beş yaşlarında bir genç adam olan Jamal’ın saçı üç numaraydı ve çıplak kolları parlak renkli dövmelerle kaplıydı. Bir de kalın telli ve kır saçlı, gövdesi yaşlanmış atletlerinki gibi fıçı şeklinde olan, ellili yaşların sonlarında bir adam vardı; kendini Rahip Don olarak tanıttı. Aslında rahip değil, yeminli mali müşavir olduğunu söyledi. Rahip lakabı, bir Pop Warner futbol takımının antrenörlüğünü yaparken takılmıştı ona.</span></p>

      <p class="paragraf"><span class="metin-1" xml:lang="tr-TR">“Yenilmeyelim diye dua etmelerini söylerdim hep” dedi Kittridge’e.</span></p>

      <p class="paragraf"><span class="metin-1" xml:lang="tr-TR">Kittridge başta onların hep birlikte yolculuk ettiklerini varsaydıysa da, aslında tesadüfen tanışmışlardı. Hepsi de aynı öykünün çeşitli versiyonlarını anlattı. Şehirden kaçınca Nebraska sınırında trafiğe takılmışlardı. Ordunun ileride yolu kestiği ve kimsenin geçmesine izin vermediği haberi arabadan arabaya yayılmıştı. Askerler insanların geçmesine izin vermek için emir bekliyorlardı. Hepsi gün boyunca beklemişti. Hava kararırken paniklemeye başlamışlardı. Herkes virallerin geleceğini söylüyordu; ölüme terk edilmişlerdi.</span></p>

      <p class="paragraf"><span class="metin-1" xml:lang="tr-TR">Gerçekten de aşağı yukarı öyle olmuştu.</span></p>

      <p class="paragraf"><span class="metin-italik" xml:lang="tr-TR">Güneş batar batmaz geldiler,</span> <span class="metin-1" xml:lang="tr-TR">dedi Rahip Don. İleriden çığlıklar, silah ve ezilen metal sesleri gelmişti; insanlar onun yanından koşarak geçmeye başlamışlardı. Ama kaçacak yer yoktu. Viraller birkaç saniye sonra saldırmıştı, yüzlercesi tarlalardan fırlayıp kalabalığın içine dalmıştı.</span></p>

      <p class="paragraf"><span class="metin-1" xml:lang="tr-TR">“Herkes gibi ben de var gücümle kaçtım” dedi Rahip Don.</span></p>

      <p class="paragraf"><span class="metin-1" xml:lang="tr-TR">O ve Kittridge baş başa konuşmak için kenara çekilmişlerdi; diğerleriyse otobüsün etrafında, yerde oturuyorlardı. April stadyumda buldukları su şişelerini dağıtıyordu. Rahip Don gömlek cebinden aldığı bir paket kısa Marlboro paketini sallayıp iki sigara çıkardı. Kittridge yirmili yaşlarının başlarından beri sigara içmiyordu, ama artık ne zararı olacaktı ki? Adamın uzattığı çakmağı alıp sigaradan ihtiyatla bir nefes çekti; nikotinin etkisini anında hissetti.</span></p>

      <p class="paragraf"><span class="metin-1" xml:lang="tr-TR">“O sahneyi anlatamam” dedi Don duman üflerken. “O lanet olası şeyler her yerdeydi. Bu kamyonu görünce hiç yoktan iyidir dedim. Diğerleri içeri girmişti bile. Kapı nasıl sıkıştı bilmiyorum.”</span></p>

      <p class="paragraf"><span class="metin-1" xml:lang="tr-TR">“Ordu neden geçmenize izin vermedi ki?”</span></p>

      <p class="paragraf"><span class="metin-1" xml:lang="tr-TR">Don kayıtsızca omuz silkti. “Bu işler nasıldır bilirsin. Birisi gerekli formu doldurmayı unutmuştur herhalde.” Salınan dumanın ardından Kittridge’e kısık gözlerle baktı. “Peki ya sen; kimsen var mı?”</span></p>

      <p class="paragraf"><span class="metin-1" xml:lang="tr-TR">Kittridge’in ailesi olup olmadığını, kaybettiği veya aradığı birilerinin olup olmadığını soruyordu. Kittridge başını iki yana salladı.</span></p>

      <p class="paragraf"><span class="metin-1" xml:lang="tr-TR">“Oğlum Seattle’da, plastik cerrah. Dört dörtlük bir doktor. Üniversitedeki sevgilisiyle evlendi; iki çocukları oldu, biri erkek biri kız. Deniz kıyısında büyük bir evleri var. Geçenlerde mutfağı yenilediler.” Kittridge efkârla başını salladı. “Son konuştuğumuzda bundan bahsettik. Lanet olası bir mutfaktan.”</span></p>

      <p class="paragraf"><span class="metin-1" xml:lang="tr-TR">Rahip Don’ın taşıdığı 30-06’lık tüfekte üç fişek kalmıştı. Wood’da boş bir 38’lik vardı. Joe Robinson’daysa dört mermili bir 22’lik tabanca vardı ki ancak sincap avlamaya yarardı.</span></p>

      <p class="paragraf"><span class="metin-1" xml:lang="tr-TR">Don otobüse göz attı. “Peki ya sürücü? Onun öyküsü ne?”</span></p>

      <p class="paragraf"><span class="metin-1" xml:lang="tr-TR">“Biraz zekâ geriliği var sanki. Ona sakın dokunayım deme... yoksa kriz geçiriyor. Bunun dışında sorunu yok. Şu otobüs</span> <span class="metin-italik" xml:lang="tr-TR">Queen Mary</span><span class="metin-1" xml:lang="tr-TR">’ymiş gibi davranıyor.”</span></p>

      <p class="paragraf"><span class="metin-1" xml:lang="tr-TR">“Peki ya diğer ikisi?”</span></p>

      <p class="paragraf"><span class="metin-1" xml:lang="tr-TR">“Evlerinin mahzeninde saklanmışlar. Onları bulduğumda Mile High’daki park alanında dolanıyorlardı.”</span></p>

      <p class="paragraf"><span class="metin-1" xml:lang="tr-TR">Don sigarasından son bir derin nefes çektikten sonra izmariti ayağıyla ezdi. “Mile High” diye tekrarladı. “Oranın hali pek iç açıcı olmasa gerek.”</span></p>

      <p class="paragraf"><span class="metin-1" xml:lang="tr-TR">Yolu kapamış araba enkazlarının arasından geçmeleri imkânsızdı; geri dönüp başka bir yol bulmaları gerekecekti. Bulabildikleri işe yarar her şeyi –su şişelerini, iki tane çalışan el fenerini ve bir propan lambasını, çeşitli aletleri ve şimdilik işlerine yaramasa da ileride lazım olabilecek bir halatı– yanlarına alıp otobüse bindiler.</span></p>

      <p class="paragraf"><span class="metin-1" xml:lang="tr-TR">Kittridge en alt basamağa ayağını koyarken, Rahip Don onun dirseğine dokundu. “Bir konuşma yapsan iyi olur belki.”</span></p>

      <p class="paragraf"><span class="metin-1" xml:lang="tr-TR">Kittridge ona baktı. “Ben mi?”</span></p>

      <p class="paragraf"><span class="metin-1" xml:lang="tr-TR">“Bir lider gerek. Ve bu otobüs senin.”</span></p>

      <p class="paragraf"><span class="metin-1" xml:lang="tr-TR">“Aslında değil. Teknik olarak Danny’nin.”</span></p>

      <p class="paragraf"><span class="metin-1" xml:lang="tr-TR">Pastor Don, Kittridge’in gözlerine baktı. “Demek istediğim o değil. Bu insanlar bitkinler ve korkuyorlar. Senin gibi birine ihtiyaçları var.”</span></p>

      <p class="paragraf"><span class="metin-1" xml:lang="tr-TR">“Beni tanımıyorsun bile.”</span></p>

      <p class="paragraf"><span class="metin-1" xml:lang="tr-TR">Rahip Don kurnazca gülümsedi. “Ah, sandığından iyi tanıyorum seni. Bir zamanlar ben de yedek kuvvetlerdeydim. Depo kayıtlarını tutuyordum sadece, ama insan belirtileri tanımayı öğreniyor. Eskiden Özel Kuvvetler’deydin tahminimce. Doğru mu?” Kittridge bir şey demeyince Rahip Don omuz silkti. “Eh, beni ilgilendirmez. Ama ne yaptığını buradaki diğer herkesten daha çok bildiğin besbelli. İstesen de istemesen de bu senin işin dostum. Bence konuşma yapmanı bekliyorlar.”</span></p>

      <p class="paragraf"><span class="metin-1" xml:lang="tr-TR">Kittridge adamın haklı olduğunu biliyordu. Koltukların arasındaki koridorda durup, gruba göz gezdirdi. En önde Robinsonlar oturuyordu, Linda Ufaklık’ı kucağına almıştı; hemen arkalarında Jamal tek başına oturuyordu; onun da arkasındaki sırada Wood’la Delores vardı. Don yan koltuğa geçti. En arkada oturan Bayan Bellamy, büyük ve beyaz el çantasını iki eliyle sımsıkı tutuyordu; gazinoya gelmiş bir emekli gibiydi. April’la kardeşi, Danny’nin arkasına oturmuşlardı. Kittridge’le göz göze gelen kızın gözleri faltaşı gibi açıldı.</span> <span class="metin-italik" xml:lang="tr-TR">Şimdi ne olacak?</span> <span class="metin-1" xml:lang="tr-TR">diyordu bu gözler.</span></p>

      <p class="paragraf"><span class="metin-1" xml:lang="tr-TR">Kittridge genzini temizledi. “Arkadaşlar, beni dinleyin. Korktuğunuzu biliyorum. Ama sizi buradan götüreceğiz. Nereye gittiğimizi bilmiyorum, ama doğu yönünde ilerlemeyi sürdürürsek eninde sonunda güvenli bir yere ulaşırız.”</span></p>

      <p class="paragraf"><span class="metin-1" xml:lang="tr-TR">“Ordu ne olacak?” diye sordu Jamal. “O götler bizi burada bıraktılar.”</span></p>

      <p class="paragraf"><span class="metin-1" xml:lang="tr-TR">“Ne olduğunu bilmiyoruz. Ama tedbiri elden bırakmamak adına, mümkün olduğunca arka yollardan gideceğiz.”</span></p>

      <p class="paragraf"><span class="metin-1" xml:lang="tr-TR">“Annem Kearney’de yaşıyor.” Konuşan Linda Robinson’dı. “Biz oraya gidiyoruz.”</span></p>

      <p class="paragraf"><span class="metin-1" xml:lang="tr-TR">“Yapma hanımefendi” dedi Jamal küçümsemeyle. “Dedim ya, Kearney de aynen Fort Collins gibi. Radyoda söylediler.”</span></p>

      <p class="paragraf"><span class="metin-italik" xml:lang="tr-TR">Her grupta böyle bir tip illa ki çıkar,</span> <span class="metin-1" xml:lang="tr-TR">diye düşündü Kittridge. Bir bu eksikti.</span></p>

      <p class="paragraf"><span class="metin-1" xml:lang="tr-TR">Linda’nın kocası Joe koltuğunda yan döndü. “Bir kez olsun çeneni kapa, olur mu?”</span></p>

      <p class="paragraf"><span class="metin-1" xml:lang="tr-TR">“Bunu söylemek istemezdim ama, annesi şu an tavandan sarkıp köpeğini yiyordur herhalde.”</span></p>

      <p class="paragraf"><span class="metin-1" xml:lang="tr-TR">Herkes bir ağızdan konuşmaya başladı birden.</span> <span class="metin-italik" xml:lang="tr-TR">Kamyonda iki gün kapalı kaldılar,</span> <span class="metin-1" xml:lang="tr-TR">diye düşündü Kittridge.</span> <span class="metin-italik" xml:lang="tr-TR">Birbirlerine sinir olmaları normaldir.</span></p>

      <p class="paragraf"><span class="metin-1" xml:lang="tr-TR">“Arkadaşlar, lütfen...”</span></p>

      <p class="paragraf"><span class="metin-1" xml:lang="tr-TR">“Hem seni kim lider yaptı ki?” Jamal işaretparmağını Kittridge’e doğrulttu. “Silahın filan var diye önder mi kesildin başımıza?”</span></p>

      <p class="paragraf"><span class="metin-1" xml:lang="tr-TR">“Katılıyorum” dedi Wood. Kittridge bu adamın sesini ilk kez duymuştu. “Oylama yapmalıyız bence.”</span></p>

      <p class="paragraf"><span class="metin-1" xml:lang="tr-TR">“Ne oylaması?” dedi Jamal.</span></p>

      <p class="paragraf"><span class="metin-1" xml:lang="tr-TR">Wood ona ters ters baktı. “Önce seni otobüsten atıp atmama konusunda oylama yapalım.”</span></p>

      <p class="paragraf"><span class="metin-1" xml:lang="tr-TR">“Hassiktir oradan kiralık polis.”</span></p>

      <p class="paragraf"><span class="metin-1" xml:lang="tr-TR">Wood ayağa fırladı. Kittridge’in harekete geçmesine fırsat kalmadan, adam Jamal’ı boyunduruğa aldı; çırpınarak yan koltuğa düştüler. Herkes bağırıyordu. Bebeğini sımsıkı tutan Linda kaçmaya çalışıyordu. Joe Robinson da kavgaya katılmıştı; Jamal’ın bacaklarını tutmaya çabalıyordu.</span></p>

      <p class="paragraf"><span class="metin-1" xml:lang="tr-TR">Bir tabanca patladı; herkes donakaldı. Bütün gözler otobüsün arka tarafına çevrildi; Bayan Bellamy devasa bir tabancayı tavana doğrultmuştu.</span></p>

      <p class="paragraf"><span class="metin-1" xml:lang="tr-TR">“Hanımefendi” dedi Jamal, “</span><span class="metin-italik" xml:lang="tr-TR">ne halt</span> <span class="metin-1" xml:lang="tr-TR">ediyorsunuz?”</span></p>

      <p class="paragraf"><span class="metin-1" xml:lang="tr-TR">“Bak delikanlı, saçmalıklarından bıktım artık ve eminim ki herkes de böyle düşünüyordur. Sen de hepimiz kadar korkuyorsun. Bu insanlara özür borçlusun.”</span></p>

      <p class="paragraf"><span class="metin-italik" xml:lang="tr-TR">Bu tamamen gerçekdışı,</span> <span class="metin-1" xml:lang="tr-TR">diye düşündü Kittridge. Hem dehşete kapılmıştı, hem de gülmek istiyordu.</span></p>

      <p class="paragraf"><span class="metin-1" xml:lang="tr-TR">“Tamam, tamam” dedi Jamal tükürük saçarak. “Yeter ki şu bombardıman silahını ortadan kaldır.”</span></p>

      <p class="paragraf"><span class="metin-1" xml:lang="tr-TR">“Daha iyisini yapabilirsin bence.”</span></p>

      <p class="paragraf"><span class="metin-1" xml:lang="tr-TR">“Özür dilerim, tamam mı? O şeyi sallamayı kes.”</span></p>

      <p class="paragraf"><span class="metin-1" xml:lang="tr-TR">Yaşlı kadın bir an düşündükten sonra tabancayı indirdi. “Bununla yetinmemiz gerekecek sanırım. Şimdi, oylama fikri hoşuma gitti. Şu öndeki hoş beyefendi –kusura bakmayın, kulaklarım eskisi kadar işitmiyor artık– isminiz ne demiştiniz?”</span></p>

      <p class="paragraf"><span class="metin-1" xml:lang="tr-TR">“Kittridge.”</span></p>

      <p class="paragraf"><span class="metin-1" xml:lang="tr-TR">“Bay Kittridge. Gayet becerikli gibi geldi bana. Onun lider olmasını öneriyorum; elleri görelim.”</span></p>

      <p class="paragraf"><span class="metin-1" xml:lang="tr-TR">Jamal hariç herkes elini kaldırdı.</span></p>

      <p class="paragraf"><span class="metin-1" xml:lang="tr-TR">“Oybirliği olması hoş olur genç adam.”</span></p>

      <p class="paragraf"><span class="metin-1" xml:lang="tr-TR">Jamal’ın yüzü utançtan kızarmıştı. “Tanrım, seni yaşlı kemik torbası. Daha ne istiyorsun benden?”</span></p>

      <p class="paragraf"><span class="metin-1" xml:lang="tr-TR">“Devlet okullarında kırk yıl öğretmenlik yaptım ben; senin gibi çocukları çok gördüm inan. Haydi, kaldır elini. Kendini çok daha iyi hissedeceksin.”</span></p>

      <p class="paragraf"><span class="metin-1" xml:lang="tr-TR">Jamal süngüsü düşük bir halde elini kaldırdı.</span></p>

      <p class="paragraf"><span class="metin-1" xml:lang="tr-TR">“Bu daha iyi.” Kadın dikkatini tekrar Kittridge’e yöneltti. “Artık gidebiliriz Bay Kittridge.”</span></p>

      <p class="paragraf"><span class="metin-1" xml:lang="tr-TR">Kittridge gülmemeye çalışan Rahip Don’a göz attı.</span></p>

      <p class="paragraf"><span class="metin-1" xml:lang="tr-TR">“Pekâlâ Danny” dedi. “Şu otobüsü döndür de, buradan gitmenin bir yolunu bulalım.”</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-14" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">12</span></p>

      <p class="cizgi30" xml:lang="en-GB"><img alt="19241.jpg" class="Basic-Graphics-Frame" src="../Images/19241.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Onu kaybetmişlerdi. Tanrım, onu nasıl kaybetmişlerdi?</span></p>

      <p class="paragraf"><span class="metin-1" xml:lang="tr-TR">Sinyali en son aldıklarında, Grey Denver’a giriyordu. O noktada ekrandan kaybolmuştu –Denver şebekesi berbattı– ama bir gün sonra sinyalini Aurora’daki bir Verizon baz istasyonundan almışlardı. Guilder bir başka insansız hava aracını oraya göndertmişti, ama bir şey bulamamışlardı; Grey eyaletlerarası yollardan ayrıldıysa (ki bu mümkün görünüyordu artık) ve eyaletin düşük nüfuslu yarısına yöneldiyse, iz bırakmadan kilometrelerce yolculuk edebilirdi.</span></p>

      <p class="paragraf"><span class="metin-1" xml:lang="tr-TR">Kızdan da hâlâ eser yoktu. Yer yarılmış içine girmişti sanki.</span></p>

      <p class="paragraf"><span class="metin-1" xml:lang="tr-TR">Nelson’dan haber gelmesini beklemekten başka yapacak pek bir işi olmayan Guilder, Grey’in dosyasını (Texas Adalet Bakanlığı’nın psikiyatri raporu da dahil olmak üzere) incelemeye bol bol zaman bulmuştu. Richards’ın neden böyle adamları işe aldığını merak etti. Kolayca gözden çıkarılabilecek insanlardı bunlar... Gerçi sebep buydu herhalde; tıpkı baştaki on iki denek gibi, Babcock ve Sosa ve Morrison ve diğer bütün o ürkütücü denekler gibi, temizlikçiler de kimsenin özlemeyeceği kişilerdi.</span></p>

      <p class="paragraf"><span class="metin-1" xml:lang="tr-TR">Örneğin 1970’te McAllen, Texas’ta doğmuş olan Lawrence Alden Grey. Annesi ev kadınıydı, babasıysa araba tamircisiydi; ikisi de ölmüştü. Babası Vietnam’da askeri tabip olarak üç dönem görev yapmıştı, bronz yıldız ve mor kalp madalyaları almıştı, ama psikolojisi bozulmuştu. Kamyonunda kendini vurmuştu ve cesedini o sırada henüz altı yaşında olan Grey bulmuştu. Grey’in bir dizi üvey babası olmuştu (görünüşe göre hepsi de alkolikti), tacize uğramıştı vs. On sekiz yaşına gelince yapayalnız kalmıştı ve önce Odessa civarındaki petrol sahalarında, sonra da Körfez’deki petrol platformlarında işçilik yapmıştı. Hiç evlenmemiş olması şaşırtıcı değildi; psikiyatrik hastalık profilinde obsesif kompulsif bozukluktan depresyona ve travmatik çözülmeye dek ne ararsan vardı. Psikiyatra göre adam aslında heteroseksüeldi, ama yaşadığı sarsıntılar bu yönünü geri plana itmişti; Grey çocukluğunda uğradığı ve bilincinin bastırdığı tacizi yeniden yaşamak için oğlanları seçmişti. İki kez tutuklanmıştı, ilkinde teşhircilikten (cezası ertelenmişti), ikincisinde de ağır cinsel saldırıdan. Bir çocuğu ellemişti... Bu asılmayı gerektiren bir suç olmasa da, hoş bir şey değildi. İlk mahkûmiyetinde yargıç ona en ağır cezayı vermişti, onu on sekiz ila yirmi dört yıl hapse mahkûm etmişti, ama cezasının tamamını çeken yoktu artık; Grey doksan yedi ay yattıktan sonra şartlı tahliye edilmişti.</span></p>

      <p class="paragraf"><span class="metin-1" xml:lang="tr-TR">Sonrası pek ilginç değildi. Grey, Dallas’a dönmüş, ufak tefek işlerde kısa süreliğine çalışmış, şartlı tahliye memuruyla iki haftada bir görüşüp plastik bardağa işemiş ve çocuk parklarıyla okulların yüz metre yanına bile yaklaşmadığına yeminler etmişti. Mahkeme standart bir şekilde Grey’in antiandrojenler kullanmasına ve altı ayda bir psikiyatrik değerlendirmeye tabi tutulmasına hükmetmişti. Lawrence Grey her açıdan örnek bir vatandaştı, kimyasal maddelerle iğdiş edilen bir çocuk tacizcisinin olabileceği ölçüde.</span></p>

      <p class="paragraf"><span class="metin-1" xml:lang="tr-TR">Bunların hiçbiri adamın nasıl sağ kalabildiğini açıklamıyordu. Grey Şale’den kaçmayı her nasılsa başarmıştı; o zamandan beri öldürülmemeyi de başarmıştı. Oysa başaramaması gerekirdi.</span></p>

      <p class="paragraf"><span class="metin-1" xml:lang="tr-TR">Nelson’ın yeni planı, Kansas’la Nebraska’daki bütün baz istasyonlarının trafiğinin yönünü değiştirmek, iki eyaletin iletişim şebekesini iki saatliğine kapatmak ve böylece Grey’in çipinin sinyalini izole etmeye çalışmaktı. Normalde bunun için federal mahkeme emri, on beş kilometre yüksekliğinde bir doküman yığını ve bir ay zaman gerekirdi, ama Nelson’ın Ulusal Güvenlik’teki bir tanıdığı, haberalma camiasında “Canının Çektiğini Yap” Kanunu adıyla bilinen İç Güvenlik Kanunu’nun 67. maddesine dayanarak özel kararname çıkarmıştı. Grey’in boynundaki çip 1432 megahertzde yayın yapan, düşük vatlı bir vericiydi; diğer her şey susturulduğunda, Grey bir baz istasyonunun birkaç kilometre yakınından geçerse, onun konumunu nirengi yöntemiyle bulabilir ve uydu görüntüsünü alabilirlerdi.</span></p>

      <p class="paragraf"><span class="metin-1" xml:lang="tr-TR">Şebeke sabah sekizde kapatılacaktı. Altıda gelen Guilder, Nelson’ın terminalinin başında bir şeyler yazdığını görmüştü. Adamın başındaki kulaklıktan müzik vızıltısı geliyordu.</span></p>

      <p class="paragraf"><span class="metin-1" xml:lang="tr-TR">“Bırak da Mozart işini yapsın” dedi adam, Guilder’ı eliyle kovarak.</span></p>

      <p class="paragraf"><span class="metin-1" xml:lang="tr-TR">Guilder kahve ve adrenalin sayesinde ayakta duruyordu; bir şeyler yemek için dinlenme odasına indi. Burada sadece otomatlar vardı; Guilder üç dolar ödediği bir Snickers’ı çiğneyecek takati olmadığını fark etti. Onu çöpe atıp bir Reese’s aldı, ama içi yapışkan fıstık ezmesiyle dolu olan bu çikolatayı da midesine göndermekte zorlandı. Televizyonu açıp CNN’i buldu. Dört bir yanda yeni vakalar başgösteriyordu: Amarillo’da, Baton Rouge’da, Phoenix’te. Birleşmiş Milletler, New York’taki karargâhından Lahey’e taşınıyordu; sıkıyönetim ilan edilince, okyanus ötesindeki askeri kuvvetler geri çağrılacaktı. Ne büyük bir fiyasko olacaktı bu. Pandora’nın kutusu, bunun yanında piknik sepeti gibi kalacaktı.</span></p>

      <p class="paragraf"><span class="metin-1" xml:lang="tr-TR">Kapıda Nelson belirdi. “Huzurumda eğil” dedi sırıtarak. “Houston, bir seks suçlumuz var.”</span></p>

      <p class="paragraf"><span class="metin-1" xml:lang="tr-TR">Nelson uyduyu ayarlamıştı bile. Terminale vardıklarında, görüntü aktarılmaktaydı.</span></p>

      <p class="paragraf"><span class="metin-1" xml:lang="tr-TR">“Burası neresi ki?”</span></p>

      <p class="paragraf"><span class="metin-1" xml:lang="tr-TR">Klavyeyi kullanan Nelson görüntüyü büyüttü. “Batı Kansas.”</span></p>

      <p class="paragraf"><span class="metin-1" xml:lang="tr-TR">Izgara şeklindeki mısır tarlalarının kuşbakışı görüntüsü belirdi; bunların ortasında, önünde park alanları bulunan uzun, alçak bir bina vardı. Otoparka tek bir araç, bir çeşit steyşın vagon park edilmişti. Binadan bavullu bir adam çıktı.</span></p>

      <p class="paragraf"><span class="metin-1" xml:lang="tr-TR">“Bu o mu?” diye sordu Nelson.</span></p>

      <p class="paragraf"><span class="metin-1" xml:lang="tr-TR">“Emin değilim. Yaklaştır.”</span></p>

      <p class="paragraf"><span class="metin-1" xml:lang="tr-TR">Görüntü bulanıklaştı ve yirmi beş metre yükseklikte tekrar netleşti. Guilder, Lawrence Grey’i gördüğünden emindi artık. Adam üstünü değiştirmişti, tulumlu değildi; ama oydu. Grey binaya döndü ve bir dakika sonra tekrar belirdi; bu kez ikinci bir bavul taşıyordu ve bunu arabanın bagajına koydu. Düşüncelere dalmışçasına bir an öylece durdu. Sonra binadan ikinci biri çıktı, bir kadın. Biraz kiloluydu, siyah saçlıydı; kumaş pantolon ve açık renk bluz giymişti.</span></p>

      <p class="paragraf"><span class="metin-1" xml:lang="tr-TR">Neler oluyordu?</span></p>

      <p class="paragraf"><span class="metin-1" xml:lang="tr-TR">Otuz saniyeden az zamanları kalmıştı. Görüntü bulanıklaşmaya başlamıştı bile. Grey yolcu kapısını açtı; kadın eğilip arabaya bindi. Grey otoparka bir kez daha bakındı...</span> <span class="metin-italik" xml:lang="tr-TR">Gözetlendiğini biliyor sanki,</span> <span class="metin-1" xml:lang="tr-TR">diye düşündü Guilder. Grey arabaya bindi ve uzaklaşırlarken görüntü kaybolup yerini beyaz ekrana bıraktı.</span></p>

      <p class="paragraf"><span class="metin-1" xml:lang="tr-TR">Nelson terminalinden başını kaldırıp baktı. “Hedefimiz arkadaş edinmiş anlaşılan. Psikiyatri raporunu okuduktan sonra buna biraz şaşırdığımı söylemeliyim.”</span></p>

      <p class="paragraf"><span class="metin-1" xml:lang="tr-TR">“Kadının olduğu kısmı tekrar oynat. Bakalım görüntüsünü büyütebilecek miyiz?”</span></p>

      <p class="paragraf"><span class="metin-1" xml:lang="tr-TR">Nelson denedi, ama görüntü çok netleşmedi.</span></p>

      <p class="paragraf"><span class="metin-1" xml:lang="tr-TR">“Şu binanın ne olduğunu bulabilir miyiz?”</span></p>

      <p class="paragraf"><span class="metin-1" xml:lang="tr-TR">Nelson tekerlekli koltuğunu kaydırarak yan terminale geçmişti.</span></p>

      <p class="paragraf"><span class="metin-1" xml:lang="tr-TR">“Ledeau, Kansas, Ana Cadde, otuz sekiz-on iki numara. Angie’s Resort Otel diye bir yer.”</span></p>

      <p class="paragraf"><span class="metin-1" xml:lang="tr-TR">O kadın kimdi? Lawrence Grey’in bir kadınla ne işi vardı? Kadın Şale’den miydi?</span></p>

      <p class="paragraf"><span class="metin-1" xml:lang="tr-TR">“Ne tarafa gidiyordu?”</span></p>

      <p class="paragraf"><span class="metin-1" xml:lang="tr-TR">“Görünüşe bakılırsa dosdoğru doğuya. Asıl kıyametin koptuğu yere doğru. Onu yakalamak istiyorsan elimizi çabuk tutmalıyız.”</span></p>

      <p class="paragraf"><span class="metin-1" xml:lang="tr-TR">“En yakındaki şubemizi bul. Karantina hattının dışında olsun.”</span></p>

      <p class="paragraf"><span class="metin-1" xml:lang="tr-TR">Klavye tıkırtıları duyuldu yine; sonra Nelson konuştu: “Söylediğine en yakın şey, Fort Powell’daki eski NBC laboratuvarı. Ordu orayı üç yıl önce kapatıp her şeyi White Sands’e taşımıştı, ama teçhizatını çalıştırmak zor olmasa gerek.”</span></p>

      <p class="paragraf"><span class="metin-1" xml:lang="tr-TR">“O civarda başka ne var?”</span></p>

      <p class="paragraf"><span class="metin-1" xml:lang="tr-TR">“Beş kilometre kadar doğudaki bir Orta Batı kasabasından başka pek bir şey yok. Orası bildiğin futbol fabrikası; birkaç dershaneli bir okulu var. Sonra Ulusal Muhafızlar cephaneliği, domuz ve sığır eti işleme fabrikaları, küçük bir hafif imalat sanayi. Nehrin ilerisine daha büyük bir tane inşa ettiklerinde kapatılmış olan ufak bir IAC hidroelektrik tesisi var. Bu kasabanın tek var olma sebebi üniversitesi.”</span></p>

      <p class="paragraf"><span class="metin-1" xml:lang="tr-TR">Guilder bir an durup düşündü. Grey’i onlardan başka bilen yoktu, en azından şimdilik. CDC’yle USAMRIID’i devreye sokmanın vakti gelmişti herhalde.</span></p>

      <p class="paragraf"><span class="metin-1" xml:lang="tr-TR">Ama Guilder kararsızdı. Bunun sebeplerinden biri, Genelkurmay Başkanlığı üyeleriyle yaptığı tatsız görüşmeydi. Merkez Komutanlığı, Lear’ın yarattığı canavarları şartlı tahliye edilmiş seks suçlularının gözetimine verdiklerini öğrenince nasıl tepki gösterecekti? Guilder’ın başının etini yiyeceklerdi.</span></p>

      <p class="paragraf"><span class="metin-1" xml:lang="tr-TR">Ama asıl sebep bu değildi.</span></p>

      <p class="paragraf"><span class="metin-italik" xml:lang="tr-TR">Bütün hastalıkların şifası.</span> <span class="metin-1" xml:lang="tr-TR">Lear aynen böyle dememiş miydi? Bu pis iş bu yüzden başlamamış mıydı? Grey enfekte olduysa ama dönüşmediyse, bu sebebi kanındaki virüsün tam da Lear’ın umduğu şekilde değişim geçirmesi olabilir miydi? Bu durumda Grey her açıdan o kız kadar değerli değil miydi? Ve ölüm özellikle şimdi herkes için bir sorun olsa da, Guilder için daha da acil ve kişisel bir mesele değil miydi? Hele ölümcül bir hastalığa yakalanmışken? Canını kurtarmak için elindeki tüm imkânlardan faydalanmak hakkı değil miydi? Yerinde kim olsa aynısını yapmaz mıydı?</span></p>

      <p class="paragraf"><span class="metin-italik" xml:lang="tr-TR">Hepimiz ölüyoruz bebeğim.</span> <span class="metin-1" xml:lang="tr-TR">Tamam, bu doğruydu. Ama bazılarımız daha çabuk ölüyordu.</span></p>

      <p class="paragraf"><span class="metin-1" xml:lang="tr-TR">Grey onun kurtuluşu olabilirdi de, olmayabilirdi de. Belki de, yanan bir binadan sağ kurtulacak ve fosforlu çubuklara yakalanmadan Kansas’a gidebilecek kadar şanslı bir piçti sadece. Ama Guilder düşündükçe buna daha az inanıyordu. Grey’in kurtulmasının tesadüf olması ihtimali çok düşüktü. Ve Guilder, Grey’i bir kez orduya teslim etti mi, ne ondan ne de bu esrarengiz kadından bir daha haber alabileceklerini sanmıyordu.</span></p>

      <p class="paragraf"><span class="metin-1" xml:lang="tr-TR">Bu olmayacaktı. Özel Kuvvetler Bölümü’nde yönetici yardımcısı olan Horace Guilder, Lawrence Grey’i kendine saklayacaktı.</span></p>

      <p class="paragraf"><span class="metin-1" xml:lang="tr-TR">“Eee? Ne yapmamı istiyorsun?”</span></p>

      <p class="paragraf"><span class="metin-1" xml:lang="tr-TR">Nelson ona bakıyordu. Guilder olasılıkları hesapladı. Başka kime ihtiyacı vardı? Nelson sadık biri değildi, ama Guilder şimdilik adamın kendi bencil çıkarlarına hitap edebilirdi; hem Nelson bu iş için biçilmiş kaftandı, tek başına bir grup biyokimyacıya bedeldi. Guilder’ın niyetini eninde sonunda anlayacaktı, ama Guilder bunu zamanı gelince düşünürdü. Grey’i yakalama meselesine gelince: Böyle işleri halledecek, resmi kayıtlarda yer almayan birileri bulunurdu hep. Bir telefona bakardı.</span></p>

      <p class="paragraf"><span class="metin-1" xml:lang="tr-TR">“Hazırlan” dedi Guilder. “Iowa’ya gidiyoruz.”</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-15" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">13</span></p>

      <p class="cizgi30" xml:lang="en-GB"><img alt="19243.jpg" class="Basic-Graphics-Frame" src="../Images/19243.jpg" width="42%" /></p>

      <p class="Normal-4 para-style-override-22" xml:lang="en-US"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">İkinci günün şafağı: artık Nebraska’nın epey içlerindeydiler. Direksiyon başında iki büklüm oturan Danny’nin gözleri uykusuzluktan yanıyordu; bütün gece otobüs sürmüştü. Kittridge hariç herkes uyuyordu, Jamal denen o sinir tip bile.</span></p>

      <p class="paragraf"><span class="metin-1" xml:lang="tr-TR">Danny’nin otobüsünde tekrar insanların olması iyiydi. Faydalı olmak, faydalı bir lokomotif olmak iyiydi.</span></p>

      <p class="paragraf"><span class="metin-1" xml:lang="tr-TR">McCook’taki küçük bir havalimanında da benzin bulmuşlardı. İçinden geçtikleri birkaç küçük kasaba, kovboy filmlerindeki gibi ıssız ve terk edilmişti. Tamam, kaybolmuş olabilirlerdi, yani öyle sayılırdı. Ama Kittridge’le diğer adam, yani Rahip Don doğuya gittikleri sürece bunun önemli olmadığını söylemişlerdi.</span> <span class="metin-italik" xml:lang="tr-TR">Tek yapman gereken bu Danny,</span> <span class="metin-1" xml:lang="tr-TR">demişti Kittridge.</span> <span class="metin-italik" xml:lang="tr-TR">Doğuya gidelim yeter.</span></p>

      <p class="paragraf"><span class="metin-1" xml:lang="tr-TR">Danny otobanda gördüklerini düşündü. Cidden sarsıcı şeylerdi. Son iki günde bir sürü ceset görmüş olsa da, bu kadar kötü bir manzarayla hiç karşılaşmamıştı. Kittridge’e kanı kaynamıştı; adam Bay Purvis’i anımsatıyordu ona. Danny ile öyle bir konuşuyordu ki... Sanki onu önemsiyordu.</span></p>

      <p class="paragraf"><span class="metin-1" xml:lang="tr-TR">Danny otobüs sürerken annesini, Bay Purvis’i, Thomas’ı, Percy’yi ve James’i düşündü; ne kadar faydalı olduğunu düşündü. Annesiyle Bay Purvis şimdi onu görseler öyle gurur duyarlardı ki.</span></p>

      <p class="paragraf"><span class="metin-1" xml:lang="tr-TR">Ufukta yükselen güneşin parıltısı yüzünden gözlerini kıstı. Birazdan herkes uyanırdı. Omzunun üstünden Kittridge eğildi.</span></p>

      <p class="paragraf"><span class="metin-1" xml:lang="tr-TR">“Benzin durumumuz nasıl?”</span></p>

      <p class="paragraf"><span class="metin-1" xml:lang="tr-TR">Danny kontrol etti. Çeyrek depo kalmıştı.</span></p>

      <p class="paragraf"><span class="metin-1" xml:lang="tr-TR">“Durup depoyu dolduralım” dedi Kittridge. “Hem millet biraz hareket etmiş olur.”</span></p>

      <p class="paragraf"><span class="metin-1" xml:lang="tr-TR">Yoldan sapıp bir milli parka girdiler. Kittridge’le Rahip Don banyoların güvenli olup olmadığını kontrol ettiler.</span></p>

      <p class="paragraf"><span class="metin-1" xml:lang="tr-TR">“Yarım saat mola arkadaşlar” dedi Kittridge.</span></p>

      <p class="paragraf"><span class="metin-1" xml:lang="tr-TR">Yiyecekleri ve gereçleri daha fazlaydı artık; kutular dolusu krakerleri, fıstık ezmeleri, elmaları, enerji barları, şişe şişe gazozları ve meyve suları, Ufaklık için de bebek bezleri ve mamaları vardı. Kittridge, Danny’ye bir kutu Lucky Charms bile getirmişti, ancak bakkalın dondurucusundaki bütün sütler bozulduğundan Danny bunu kuru kuru yemek zorunda kalacaktı. Danny, Kittridge ve Rahip Don otobüsün arka tarafındaki benzin bidonlarını indirip depoyu doldurmaya başladılar. Danny onlara benzin deposunun tamı tamına elli galon kapasitesi olduğunu söylemişti; dolu depoyla yaklaşık beş yüz kilometre yol kat edebilirlerdi.</span></p>

      <p class="paragraf"><span class="metin-1" xml:lang="tr-TR">“Titiz adamsın” demişti Kittridge.</span></p>

      <p class="paragraf"><span class="metin-1" xml:lang="tr-TR">Depo dolunca Danny, Lucky Charms kutusunu ve bir kutu ılık Dr. Pepper’ı alıp bir ağacın dibine oturdu. Jamal da dahil, diğerleriyse bir piknik masasına oturdular. Jamal pek konuşmuyordu, ama Danny herkesin eski defterleri kapamaya karar verdiği hissine kapıldı. Linda Robinson, Ufaklık’ın altını temizliyordu; ona agucuk gugucuk yapıyor, bebek de kollarıyla bacaklarını sallayarak cevap veriyordu. Danny bebeklerin yanında pek zaman geçirmemişti. Söylendiği kadarıyla bebekler bol bol ağlardı, ama Ufaklık fare gibi sessizdi. Danny’nin annesi, iyi bebekler ve kötü bebekler vardır demişti; Ufaklık iyilerden olsa gerekti. Danny kendi bebekliğini hatırlamaya çalıştı, sırf bunu başarıp başaramayacağını görmek için; ama zihni o kadar eskilere, düzgün bir sırayla gitmeyi reddetti. İnsanın hayatının o kısmını hiç anımsamaması, ancak fotoğraflardan bilmesi tuhaftı: bir pencereyi aydınlatan gün ışığı, garaj yolunda tekerlek altında ezilmiş ölü bir kurbağa veya bir tabaktaki elma dilimi. Danny küçükken Ufaklık gibi iyi bir bebek olup olmadığını merak etti.</span></p>

      <p class="paragraf"><span class="metin-1" xml:lang="tr-TR">Danny bir yandan grubu seyredip bir yandan da avuç avuç Lucky Charms yerken ve Dr. Pepper içerken, Tim masadan kalkıp onun yanına geldi.</span></p>

      <p class="paragraf"><span class="metin-1" xml:lang="tr-TR">“Hey Timbo. Nasılsın?”</span></p>

      <p class="paragraf"><span class="metin-1" xml:lang="tr-TR">Otobüste uyumuş olan çocuğun saçı dağılmıştı. “İyiyim galiba.” Gevşekçe omuz silkti. “Oturabilir miyim?”</span></p>

      <p class="paragraf"><span class="metin-1" xml:lang="tr-TR">Danny yana kayıp yer açtı.</span></p>

      <p class="paragraf"><span class="metin-1" xml:lang="tr-TR">“Diğer çocuklar seninle dalga geçtikleri için üzgünüm” dedi Tim bir dakika sonra.</span></p>

      <p class="paragraf"><span class="metin-1" xml:lang="tr-TR">“Sorun değil” dedi Danny. “Aldırmıyorum.”</span></p>

      <p class="paragraf"><span class="metin-1" xml:lang="tr-TR">“Billy Nice cidden pisliğin teki.”</span></p>

      <p class="paragraf"><span class="metin-1" xml:lang="tr-TR">“Sana da sataştığı oluyor mu?”</span></p>

      <p class="paragraf"><span class="metin-1" xml:lang="tr-TR">“Bazen.” Çocuk hafifçe kaşlarını çattı. “Herkese sataşır.”</span></p>

      <p class="paragraf"><span class="metin-1" xml:lang="tr-TR">“Aldırma” dedi Danny. “Ben öyle yapıyorum.”</span></p>

      <p class="paragraf"><span class="metin-1" xml:lang="tr-TR">Bir dakika sonra Tim “Thomas’ı cidden seviyorsun ha?” dedi.</span></p>

      <p class="paragraf"><span class="metin-1" xml:lang="tr-TR">“Tabii ki.”</span></p>

      <p class="paragraf"><span class="metin-1" xml:lang="tr-TR">“Eskiden seyrederdim. Mahzene dev Thomas posterleri asmıştım. Kömür Vagonu, Motor Yıkama filan, hepsi vardı.”</span></p>

      <p class="paragraf"><span class="metin-1" xml:lang="tr-TR">“Görmek isterdim” dedi Danny. “Muhteşem olmuştur eminim.”</span></p>

      <p class="paragraf"><span class="metin-1" xml:lang="tr-TR">Kısa bir sessizlik oldu. Güneş Danny’nin yüzünü ısıtıyordu.</span></p>

      <p class="paragraf"><span class="metin-1" xml:lang="tr-TR">“Stadyumda ne gördüğümü bilmek ister misin?” diye sordu Tim.</span></p>

      <p class="paragraf"><span class="metin-1" xml:lang="tr-TR">“Söylemek istersen.”</span></p>

      <p class="paragraf"><span class="metin-1" xml:lang="tr-TR">“Bin milyon filan ceset vardı.”</span></p>

      <p class="paragraf"><span class="metin-1" xml:lang="tr-TR">Danny ne diyeceğini bilemedi. Tim bunu birine söyleme ihtiyacı duymuştu herhalde; insan böyle şeyleri birileriyle paylaşmalıydı.</span></p>

      <p class="paragraf"><span class="metin-1" xml:lang="tr-TR">“Çok korkunçtu.”</span></p>

      <p class="paragraf"><span class="metin-1" xml:lang="tr-TR">“April’a söyledin mi?”</span></p>

      <p class="paragraf"><span class="metin-1" xml:lang="tr-TR">Tim başını iki yana salladı.</span></p>

      <p class="paragraf"><span class="metin-1" xml:lang="tr-TR">“Aramızda sır olarak kalmasını ister misin?”</span></p>

      <p class="paragraf"><span class="metin-1" xml:lang="tr-TR">“Kalır mı?”</span></p>

      <p class="paragraf"><span class="metin-1" xml:lang="tr-TR">“Tabii ki” dedi Danny. “Sır tutabilirim.”</span></p>

      <p class="paragraf"><span class="metin-1" xml:lang="tr-TR">Tim ağacın dibinden aldığı bir avuç toprağın parmaklarının arasından kayıp gitmesini seyrediyordu. “Sen pek korkmuyorsun, değil mi Danny?”</span></p>

      <p class="paragraf"><span class="metin-1" xml:lang="tr-TR">“Korktuğum zamanlar olur.”</span></p>

      <p class="paragraf"><span class="metin-1" xml:lang="tr-TR">“Şimdi korkmuyorsun ama” dedi çocuk.</span></p>

      <p class="paragraf"><span class="metin-1" xml:lang="tr-TR">Danny bunu düşünmek durumunda kaldı. Korkmalıydı herhalde, ama korkmuyordu.</span> <span class="metin-italik" xml:lang="tr-TR">İlgi</span> <span class="metin-1" xml:lang="tr-TR">duyuyordu daha çok. Şimdi ne olacaktı? Nereye gideceklerdi? Duruma bu kadar çabuk uyum sağlayabilmesine şaşırmıştı. Doktor Francis görse onunla gurur duyardı.</span></p>

      <p class="paragraf"><span class="metin-1" xml:lang="tr-TR">“Evet, korkmuyorum galiba.”</span></p>

      <p class="paragraf"><span class="metin-1" xml:lang="tr-TR">Piknik alanının gölgesindeki herkes toplanmaya başlamıştı. Danny bu çocuğun içini rahatlatacak, ona stadyumda gördüklerini unuttaracak sözleri bulabilmeyi istedi. Otobüse dönerlerken aklına bir fikir geldi.</span></p>

      <p class="paragraf"><span class="metin-1" xml:lang="tr-TR">“Hey, sana bir şey vereceğim.” Sırt çantasından uğurlu parasını çıkarıp çocuğa gösterdi. “Bu sende dursun; yanından ayırmadığın sürece başına kötü bir şey gelmeyeceğine söz veririm.”</span></p>

      <p class="paragraf"><span class="metin-1" xml:lang="tr-TR">Tim bozuk parayı avcuna aldı. “Buna ne oldu ki? Ezilmiş.”</span></p>

      <p class="paragraf"><span class="metin-1" xml:lang="tr-TR">“Üstünden tren geçti. O yüzden uğurlu.”</span></p>

      <p class="paragraf"><span class="metin-1" xml:lang="tr-TR">“Nereden buldun?”</span></p>

      <p class="paragraf"><span class="metin-1" xml:lang="tr-TR">“Bilmem, hep bendeydi.” Danny başını çocuğun açık eline doğru eğdi. “Hadi, senin olsun.”</span></p>

      <p class="paragraf"><span class="metin-1" xml:lang="tr-TR">Tim bir an duraksadıktan sonra, ezilmiş parayı şort cebine koydu. Danny biraz olsun yardımcı olduğunu biliyordu; böyle zamanlarda ufak tefek şeyler bile moral verebilirdi. Örneğin, annesinin sinirleri bozulunca ve Bay Purvis’in geldiği gecelerde içtiği Popov (Danny o gecelerde attıkları kahkahaları duyardı). Danny her sabah kontak anahtarını çevirdiğinde Redbird’ün Caterpillar dizel motorunun gürleyerek çalışması. Lindler Caddesi’ndeki kasisten geçmek ve çocukların koltuklarından havalanırken bağrışmaları. Danny bu fikri akıl ettiğine memnundu, herkeste olmayan bir şeyi vermişti sanki ve sabah güneşinin aydınlığında birlikte öylece dururlarken çocuğun yüzünün değiştiğini, biraz rahatladığını gözucuyla gördü; Tim gülümsemiş bile olabilirdi.</span></p>

      <p class="paragraf"><span class="metin-1" xml:lang="tr-TR">“Sağ ol Danny” dedi çocuk.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Omaha yanıyordu.</span></p>

      <p class="paragraf"><span class="metin-1" xml:lang="tr-TR">Başta yangını ufuktaki, nabız gibi atan bir parıltı olarak gördüler. Hava kararıyordu. Şehre güneybatıdan, 80. Eyaletlerarası Yol üzerinden yaklaşıyorlardı. Otobanda tek bir araba bile yoktu; bütün binalar karanlıktı. Şimdiye kadar gördükleri diğer yerlerden çok daha metruk görünüyordu burası ki neredeyse yarım milyon nüfuslu bir şehirdi eskiden. Otobüsün klimasından kesif bir duman kokusu gelmeye başladı. Kittridge, Danny’ye durmasını söyledi.</span></p>

      <p class="paragraf"><span class="metin-1" xml:lang="tr-TR">“Nehri bir şekilde geçmeliyiz” dedi Rahip Don. “Güneye veya kuzeye gidip, karşıya geçmenin bir yolunu arayalım.”</span></p>

      <p class="paragraf"><span class="metin-1" xml:lang="tr-TR">Kittridge başını haritadan kaldırdı. “Danny, benzin durumumuz nasıl?”</span></p>

      <p class="paragraf"><span class="metin-1" xml:lang="tr-TR">Deponun sekizde biri doluydu sadece; bidonlar boşalmıştı. En fazla seksen kilometre daha gidebilirlerdi. Omaha’da benzin bulmayı ummuşlardı.</span></p>

      <p class="paragraf"><span class="metin-1" xml:lang="tr-TR">“Kesin olan bir şey var” dedi Kittridge, “burada kalamayız.”</span></p>

      <p class="paragraf"><span class="metin-1" xml:lang="tr-TR">Kuzeye saptılar. Komşu Adair kasabasında köprü vardı eskiden. Ama tamamen yıkılmıştı, parçalanmıştı. Durmadan akan, geniş ve karanlık nehir kalmıştı geride. Bir sonraki kasaba, yani Decatur elli kilometre kadar kuzeydeydi.</span></p>

      <p class="paragraf"><span class="metin-1" xml:lang="tr-TR">“Bir buçuk kilometre önce bir ilkokulun önünden geçmiştik” dedi Rahip Don. “Hiç yoktan iyidir. Sabahleyin benzin ararız.”</span></p>

      <p class="paragraf"><span class="metin-1" xml:lang="tr-TR">Otobüse sessizlik çöktü; herkes Kittridge’in vereceği karşılığı bekliyordu.</span></p>

      <p class="paragraf"><span class="metin-1" xml:lang="tr-TR">“Tamamdır.”</span></p>

      <p class="paragraf"><span class="metin-1" xml:lang="tr-TR">Küçük kasabanın merkezine döndüler. Bütün ışıklar sönüktü, sokaklar boştu. Tarlaların yanından geçen yolun biraz uzağına inşa edilmiş, modern görünüşlü bir bina olan okula vardılar. Park alanının kenarındaki, afişe benzer tabelaya kalın harflerle şu yazılmıştı: BASTIR LIONS! HARİKA BİR YAZ GEÇİRİN!</span></p>

      <p class="paragraf"><span class="metin-1" xml:lang="tr-TR">“Herkes burada beklesin” dedi Kittridge.</span></p>

      <p class="paragraf"><span class="metin-1" xml:lang="tr-TR">Okula girdi. Birkaç dakika sonra dışarı çıktı. Rahip Don’la bakıştı; birbirlerine başlarını salladılar.</span></p>

      <p class="paragraf"><span class="metin-1" xml:lang="tr-TR">Kittridge “Geceyi burada geçireceğiz” diye bildirdi. “Birbirinizden ayrılmayın, uzaklara gitmeyin. Elektrikler kesik, ama sular akıyor; kafeteryada da yiyecek var. Tuvalete gitmeniz gerekirse çifter çifter gidin.”</span></p>

      <p class="paragraf"><span class="metin-1" xml:lang="tr-TR">Binanın girişinde burunlarına tipik ilkokul kokuları geldi: ter, kirli çorap, resim malzemeleri ve cilalı muşamba kokuları. Muhtemelen öğrenci işlerine açılan kapının yanında bir ödül vitrini duruyordu; cüruf briketinden yapılma badanalı duvarlara, gazete ve dergilerden kesilmiş insan ve hayvan fotoğraflarından oluşan kolajlar asılmıştı. Her birinin yanında, eser sahibinin yaşını ve sınıfını belirten bir baskılı etiket vardı. Wendy Mueller, 2. Sınıf. Gavin Jackson, 5. Sınıf. Florence Ratcliffe, anaokulu.</span></p>

      <p class="paragraf"><span class="metin-1" xml:lang="tr-TR">“April, sen Wood ve Don’la birlikte şilte ara. Anaokulu sınıflarında olması gerek.”</span></p>

      <p class="paragraf"><span class="metin-1" xml:lang="tr-TR">Kafeteryanın arkasındaki depoda fasulye konserveleri, meyve kokteylleri ve sandviç ekmeğiyle jambon buldular. Doğalgaz kesik olduğundan, fasulyeleri metal kafeterya tepsilerinin üstünde soğuk soğuk yediler. Dışarıda hava kararmıştı artık; Kittridge el fenerlerini dağıttı. Viraller duymasın diye fısıldayarak konuşuyorlardı.</span></p>

      <p class="paragraf"><span class="metin-1" xml:lang="tr-TR">Saat dokuzda herkes yattı. Don’a zemin katta nöbet tutmasını söyleyen Kittridge elinde lambayla merdiveni çıktı. Kapıların çoğu kilitliydi, ama hepsi değil; Kittridge içinde deney şişeleri ve başka gereçlerle dolu cam dolaplar ve tezgâhlar bulunan geniş bir oda olan bilim laboratuvarını seçti. Havada hafif bir bütan kokusu vardı. Odanın ön tarafındaki beyaz tahtada şu yazılıydı: “Son tekrar, 8-12. bölümler. Çarşamba laboratuvar çalışması.”</span></p>

      <p class="paragraf"><span class="metin-1" xml:lang="tr-TR">Kittridge gömleğini çıkarıp köşedeki lavaboda elini yüzünü yıkadı, sonra da bir sandalyeye oturup botlarını çıkardı. Sol dizinin hemen altından başlayan protez, silikon kaplı titanyum alaşımından yapılmaydı; mikroişlemciyle yönetilen ve küçük bir hidrojen piliyle çalışan hidrolik silindir, doğal yürüyüşü taklit etmek için saniyede elli kez ayak bileği ekleminin uygun açısal hızını hesaplıyordu. Bu protez bacak son teknolojiyle üretilmişti; orduya epey pahalıya patlamış olmalıydı. Kittridge pantolonunun paçasını yukarı çekti, protezini çıkardı ve kesik bacağını lavabodaki sabunluktan aldığı sabunla yıkadı. Temas noktalarındaki derisi epey nasır tutmuş olsa da, iki gün ilgilenilmeyince kızarmıştı ve acıyordu. Kittridge kesik bacağını iyice kuruladı, hava alsın diye birkaç dakika bekledi, sonra da protezi yerine taktı ve pantolonunun paçasını indirdi.</span></p>

      <p class="paragraf"><span class="metin-1" xml:lang="tr-TR">Arkasından bir hareket sesi gelince irkildi. Dönüp bakınca, açık kapının eşiğinde April’ın durduğunu gördü.</span></p>

      <p class="paragraf"><span class="metin-1" xml:lang="tr-TR">“Pardon, rahatsız etmek istemezdim...”</span></p>

      <p class="paragraf"><span class="metin-1" xml:lang="tr-TR">Kittridge hemen gömleğini indirip ayağa kalktı. Kız ne görmüştü acaba? Ama içerisi loştu, ayrıca Kittridge tezgâhlardan biri tarafından kısmen gizleniyordu.</span></p>

      <p class="paragraf"><span class="metin-1" xml:lang="tr-TR">“Sorun değil. Üstümü başımı biraz temizliyordum.”</span></p>

      <p class="paragraf"><span class="metin-1" xml:lang="tr-TR">“Uyuyamadım.”</span></p>

      <p class="paragraf"><span class="metin-1" xml:lang="tr-TR">“Olur öyle” dedi Kittridge. “İstersen girebilirsin.”</span></p>

      <p class="paragraf"><span class="metin-1" xml:lang="tr-TR">Kız kararsızca odaya girdi. Kittridge AK’yi alıp pencereye gitti. Aşağıdaki sokağa çabucak göz attı.</span></p>

      <p class="paragraf"><span class="metin-1" xml:lang="tr-TR">“Dışarısı nasıl?” Kız onun yanında bitivermişti.</span></p>

      <p class="paragraf"><span class="metin-1" xml:lang="tr-TR">“Şimdilik sessiz. Tim nasıl?”</span></p>

      <p class="paragraf"><span class="metin-1" xml:lang="tr-TR">“Başını koyar koymaz uyudu. Göründüğünden daha dayanıklıdır. Benden daha dayanıklı en azından.”</span></p>

      <p class="paragraf"><span class="metin-1" xml:lang="tr-TR">“Sanmam. Yaşadıkların göz önüne alınınca, epey soğukkanlı davranıyorsun bence.”</span></p>

      <p class="paragraf"><span class="metin-1" xml:lang="tr-TR">April kaşlarını çattı. “Sakin görünmeme bakma. Rol yapıyorum. Açıkçası öyle korkuyorum ki, artık hiçbir şey hissetmiyorum.”</span></p>

      <p class="paragraf"><span class="metin-1" xml:lang="tr-TR">Pencerelerin altında, oda boyunca uzanan geniş bir raf vardı. April rafa oturup sırtını çerçeveye yasladı ve dizlerini göğsüne çekti. Kittridge de aynısını yaptı. Şimdi yüz yüzeydiler. Beklenti yüklü, ama rahatsız etmeyen bir dinginlik çökmüştü üzerlerine. Kız epey gençti, ama Kittridge onun özünde dirençli olduğunu hissediyordu. Doğuştan gelen bir nitelikti bu.</span></p>

      <p class="paragraf"><span class="metin-1" xml:lang="tr-TR">“Eee, erkek arkadaşın var mı?”</span></p>

      <p class="paragraf"><span class="metin-1" xml:lang="tr-TR">“Şansın var mı diye soruyorsun?”</span></p>

      <p class="paragraf"><span class="metin-1" xml:lang="tr-TR">Kittridge güldü; yüzünün kızardığını hissetti. “Sohbet açılsın diye sordum galiba. Herkese böyle mi davranırsın?”</span></p>

      <p class="paragraf"><span class="metin-1" xml:lang="tr-TR">“Sadece kanımın kaynadığı insanlara.”</span></p>

      <p class="paragraf"><span class="metin-1" xml:lang="tr-TR">Bir an daha geçti.</span></p>

      <p class="paragraf"><span class="metin-1" xml:lang="tr-TR">“Eee, April</span><span class="dipnot"><a class="footnote-link" href="#footnote-225-9" id="footnote-225-9-backlink">9</a></span> <span class="metin-1" xml:lang="tr-TR">adını neden koymuşlar sana?” Kittridge’in aklına söyleyecek başka söz gelmemişti. “Nisan’da mı doğdun?”</span></p>

      <p class="paragraf"><span class="metin-1" xml:lang="tr-TR">“‘Çorak Ülke’den.” Kittridge bir şey demeyince kız hayretle kaşlarını kaldırdı. “Şiir hani? T. S. Eliot’ın?”</span></p>

      <p class="paragraf"><span class="metin-1" xml:lang="tr-TR">Kittridge bu ismi duymuştu, ama o kadar. “Onu okumadım. Sözleri nasıl?”</span></p>

      <p class="paragraf"><span class="metin-1" xml:lang="tr-TR">Kızın bakışları donuklaştı. Konuşmaya başladığında sesi Kittridge’in ne olduğunu anlayamadığı, mutlulukla üzüntü ve anımsama karışımı, yoğun bir duyguyla yüklüydü. “Nisan en zalim aydır, yetiştirir / Ölü toprakta leylakları, harmanlar / Anılarla arzuları, uyarır / Uyuşuk kökleri bahar yağmuruyla...</span></p>

      <p class="paragraf"></p>

      <p class="alinti-1 para-style-override-23" xml:lang="en-US"><span class="alinti-1" style="font-size:1.11em;" xml:lang="tr-TR">Kış sıcak tuttu bizi, örterek</span></p>

      <p class="alinti-1" xml:lang="en-US"><span class="alinti-1" style="font-size:1.11em;" xml:lang="tr-TR">Yeryüzünü unutkan karla, besleyerek</span></p>

      <p class="alinti-1" xml:lang="en-US"><span class="alinti-1" style="font-size:1.11em;" xml:lang="tr-TR">Minik bir canı kuru köklerle.</span></p>

      <p class="alinti-1" xml:lang="en-US"><span class="alinti-1" style="font-size:1.11em;" xml:lang="tr-TR">Yaz şaşırttı bizi, Starnbergersee’ye gelince</span></p>

      <p class="alinti-1" xml:lang="en-US"><span class="alinti-1" style="font-size:1.11em;" xml:lang="tr-TR">Sağanakla birlikte...</span></p>

      <p class="paragraf para-style-override-23"><span class="metin-1" xml:lang="tr-TR">“Vay” dedi Kittridge. Kız tekrar ona bakıyordu. Yosun rengi gözlerinde, irislerinin üstünde altın tozları salınıyordu sanki. “Cidden iyiymiş.”</span></p>

      <p class="paragraf"><span class="metin-1" xml:lang="tr-TR">April omuz silkti. “Daha devam ediyor. İşin özeti, adam tamamen depresyondaymış.” Kot pantolonunun aşınmış dizini çekiştiriyordu. “İsmimi annem koymuş. Üvey babamla tanışmadan önce, biz zengin filan olmadan önce İngilizce profesörüymüş.”</span></p>

      <p class="paragraf"><span class="metin-1" xml:lang="tr-TR">“Ailen boşandı mı?”</span></p>

      <p class="paragraf"><span class="metin-1" xml:lang="tr-TR">“Babam ben altı yaşındayken öldü.”</span></p>

      <p class="paragraf"><span class="metin-1" xml:lang="tr-TR">“Özür dilerim, bunu sormamalıydım...”</span></p>

      <p class="paragraf"><span class="metin-1" xml:lang="tr-TR">Ama kız onun sözünü bitirmesine izin vermedi. “Gerek yok. Hayran olunacak biri değildi. Annemin kötü çocuklara düşkün olduğu dönemden kalmaydı. Zil zurna sarhoş halde araba kullanırken köprü ayağına çarptı. İşte hikâyemiz de böylece biter.”</span></p>

      <p class="paragraf"><span class="metin-1" xml:lang="tr-TR">Kız bu gerçekleri sakince söylemişti; hava durumundan bahsediyordu sanki. Dışarıdaki yaz gecesi zifiri karanlıktı. Kittridge bu kızı yanlış değerlendirmişti besbelli, ama çoğu insanı yanlış değerlendirdiğini tecrübeyle öğrenmişti zaten. İnsanlar göründükleri gibi değildi hiç ve içlerinde o kadar çok şeyi barındırabilmeleri şaşırtıcıydı.</span></p>

      <p class="paragraf"><span class="metin-1" xml:lang="tr-TR">“Seni gördüm” dedi April. “Bacağını. Sırtındaki yara izlerini. Savaştın, değil mi?”</span></p>

      <p class="paragraf"><span class="metin-1" xml:lang="tr-TR">“Neden öyle düşündün?”</span></p>

      <p class="paragraf"><span class="metin-1" xml:lang="tr-TR">Kızın yüzünde hayret ve can sıkıntısı belirdi. “Eee, bilmem ki, her şey apaçık ortada olduğundan olabilir mi? Görünüşe göre ne yaptığını bilen tek kişi sen olduğun için? Silahlardan filan acayip anladığın için?”</span></p>

      <p class="paragraf"><span class="metin-1" xml:lang="tr-TR">“Dedim ya. Satış elemanıyım ben. Kamp malzemeleri.”</span></p>

      <p class="paragraf"><span class="metin-1" xml:lang="tr-TR">“Buna bir an bile inanmadım.”</span></p>

      <p class="paragraf"><span class="metin-1" xml:lang="tr-TR">Kızın dobralığı öyle şaşırtıcıydı ki, Kittridge bir şey demedi bir an. Ama April haklıydı. “Duymak istediğinden emin misin? Anlatacaklarım hoş değil.”</span></p>

      <p class="paragraf"><span class="metin-1" xml:lang="tr-TR">“Anlatmak istersen dinlerim.”</span></p>

      <p class="paragraf"><span class="metin-1" xml:lang="tr-TR">Kittridge yüzünü içgüdüsel olarak pencereye çevirdi. “Eh, haklısın, savaşa gittim. Liseyi bitirir bitirmez orduya yazıldım. Bahriyeli oldum. Sonunda da Askeri İnzibat astsubay çavuşu oldum. Bu nedir bilir misin?”</span></p>

      <p class="paragraf"><span class="metin-1" xml:lang="tr-TR">“Polis miydin?”</span></p>

      <p class="paragraf"><span class="metin-1" xml:lang="tr-TR">“Sayılır. Genellikle Amerikan tesislerini, hava üslerini, hassas altyapıları filan koruyorduk. Bizi oradan oraya gönderiyorlardı. İran, Irak, Suriye. Kısa süreliğine Çeçenistan. En son Afganistan’daki Bagram Havalimanı’nda görev yaptım. Genel olarak gayet rutin bir işti; mal beyanlarını ve yabancı işçilerin giriş çıkışlarını kontrol ediyordum. Ama arada sırada olay çıktığı oluyordu. Henüz darbe olmamıştı, o yüzden orası hâlâ Amerika’nın kontrolündeydi; ama Taliban ortalıkta cirit atıyordu, artı El Kaide ve birbiriyle savaşan yirmi kadar mahalli kumandan vardı.”</span></p>

      <p class="paragraf"><span class="metin-1" xml:lang="tr-TR">Kittridge duraksayıp kendini topladı. Sıradaki kısım, anlatması en zor olandı hep. “Bir gün, her zamanki gibi külüstür bir arabanın yaklaştığını gördük. Denetim noktaları bellidir ve herkes buralarda durulması gerektiğini bilir, ama bu adam durmadı. Dosdoğru üstümüze geliyordu. Arabada iki kişi vardı, bir adamla bir kadın. Herkes ateş açtı. Araba yana devrilip birkaç takla attıktan sonra tekerleklerinin üstüne düştü. Patlayacağından emindik, ama patlamadı. Ben astsubay çavuş olduğumdan, gidip bakmak bana düştü. Kadın ölmüştü, ama adam hâlâ yaşıyordu. Direksiyonun üstüne yığılmıştı, her tarafı kan içindeydi. Arka koltukta bir çocuk, bir oğlan çocuğu oturuyordu. Taş çatlasın dört yaşındaydı. Patlayıcılarla dolu olan arka koltuğa kemerle bağlamışlardı onu. Aracın ön tarafına doğru uzanan telleri ve çocuğun babasının elinde tuttuğu patlatıcıyı gördüm. Adam kendi kendine mırıldanıyordu.</span> <span class="metin-italik" xml:lang="tr-TR">Anta al-mas’ul,</span> <span class="metin-1" xml:lang="tr-TR">diyordu.</span> <span class="metin-italik" xml:lang="tr-TR">Anta al-mas’ul</span><span class="metin-1" xml:lang="tr-TR">. Çocuk sızlanıyordu; elini bana uzattı. Minicik elini. Bunu asla unutmayacağım. Daha dört yaşındaydı, ama ne olacağını biliyor gibiydi.”</span></p>

      <p class="paragraf"><span class="metin-1" xml:lang="tr-TR">“Tanrım.” April’ın dehşete kapıldığı yüzünden belliydi. “Ne yaptın peki?”</span></p>

      <p class="paragraf"><span class="metin-1" xml:lang="tr-TR">“Aklıma gelen tek şeyi. Kaçtım. Patlamayı hatırlamıyorum aslında. Gözümü açtığımda Suudi Arabistan’da bir hastanedeydim. Birliğimden iki adam ölmüş, bir başkasının da omurgasına şarapnel parçası saplanmıştı.” April ona bakıyordu. “Çok hoş değil demiştim.”</span></p>

      <p class="paragraf"><span class="metin-1" xml:lang="tr-TR">“O adam kendi</span> <span class="metin-italik" xml:lang="tr-TR">çocuğunu</span> <span class="metin-1" xml:lang="tr-TR">havaya mı uçurdu?”</span></p>

      <p class="paragraf"><span class="metin-1" xml:lang="tr-TR">“Hı hı, aynen öyle.”</span></p>

      <p class="paragraf"><span class="metin-1" xml:lang="tr-TR">“Ama nasıl bir insan bunu yapar ki?”</span></p>

      <p class="paragraf"><span class="metin-1" xml:lang="tr-TR">“Hiç bilmiyorum. Bunu asla çözemedim.”</span></p>

      <p class="paragraf"><span class="metin-1" xml:lang="tr-TR">April başka bir şey söylemedi; Kittridge gereğinden fazla şey anlatıp anlatmadığını merak etti her zamanki gibi. Ama içini dökmek iyi gelmişti ve April sorduğuna pişman olmuş gibi görünmüyordu. Kittridge genele vurulduğunda bu öykünün önemsiz olduğunu, yüzlerce hatta binlerce benzerinin bulunduğunu biliyordu. Dünya böyle anlamsız zalimliklere rastlanan bir yerdi. Ama onu bizzat yaşadığınızda bu gerçeği anlamak, kabullenmek anlamına gelmiyordu kesinlikle.</span></p>

      <p class="paragraf"><span class="metin-1" xml:lang="tr-TR">“Sonra ne oldu peki?” diye sordu April.</span></p>

      <p class="paragraf"><span class="metin-1" xml:lang="tr-TR">Kittridge omuz silkti. “Hiç. Hepsi bu. Adam ebediyete hurilerle raks etmeye gitti.”</span></p>

      <p class="paragraf"><span class="metin-1" xml:lang="tr-TR">“Seni kastetmiştim.” Kız gözlerini Kittridge’in yüzünden ayırmıyordu. “Ben öyle bir şey yaşasam, psikolojim bozulurdu herhalde.”</span></p>

      <p class="paragraf"><span class="metin-italik" xml:lang="tr-TR">İşte bu yeni bir şey,</span> <span class="metin-1" xml:lang="tr-TR">diye düşündü Kittridge... Öykünün bu kısmını kimse sormazdı. Normalde, dinleyen kişi öykünün genel hatlarını öğrenince arkasına bakmadan kaçardı. Ama bu kız, April öyle yapmamıştı.</span></p>

      <p class="paragraf"><span class="metin-1" xml:lang="tr-TR">“Eh, benimki bozulmadı. Yani en azından öyle düşündüm. Gazi hastanesinde altı ay kadar kaldım, yürümeyi ve giyinmeyi ve yemek yemeyi öğrendim; sonra da tekmeyi bastılar.</span> <span class="metin-italik" xml:lang="tr-TR">Savaş bitti dostum, en azından senin için bitti,</span> <span class="metin-1" xml:lang="tr-TR">dediler. Çoğu insanın aksine hınçlı değildim. Egzoz patlaması filan olunca yatağın altına da saklanmıyordum.</span> <span class="metin-italik" xml:lang="tr-TR">Olan oldu,</span> <span class="metin-1" xml:lang="tr-TR">diye düşünüyordum. Eve çıktıktan altı ay kadar sonra memleketimi, Wyoming’i ziyaret edeyim dedim. Annemle babam ölmüştü, kız kardeşim de kocasıyla birlikte Britanya Kolumbiyası’na taşınıp ortadan kaybolmuştu; ama tanıdıklarım vardı hâlâ, eski okul arkadaşlarım vardı, gerçi hepsi büyümüştü artık. Bir tanesi benim için büyük bir hoşgeldin partisi vermek istedi. Artık hepsinin ailesi, çoluğu çocuğu, işi gücü vardı; ama eskiden sıkı içiciydiler. Sarhoş olmaya bahane arıyorlardı aslında; bunda kötü bir taraf görmedim.</span> <span class="metin-italik" xml:lang="tr-TR">Olur,</span> <span class="metin-1" xml:lang="tr-TR">dedim,</span> <span class="metin-italik" xml:lang="tr-TR">istiyorsan parti ver</span><span class="metin-1" xml:lang="tr-TR">; bunu yaptı da. En az yüz kişi geldi; sundurmaya üzerinde ismim yazılı büyük bir afiş asmışlardı, hatta müzik grubu bile vardı. Çok şaşırmıştım. Arka bahçede müzik dinlerken arkadaşım gelip dedi ki,</span> <span class="metin-italik" xml:lang="tr-TR">Hadi gel, seninle tanışmak isteyen kadınlar var. Öyle aval aval durma.</span> <span class="metin-1" xml:lang="tr-TR">Beni içeri götürüp üç hoş kadınla tanıştırdı. Bir tanesiyle eskiden çok az samimiyetim vardı. Çene çalıyorlardı, televizyon şovlarından bahsediyor ve dedikodu yapıyorlardı, bilindik şeylerden konuşuyorlardı. Normal, gündelik şeylerden. Biramı yudumlayıp onları dinlerken, ne söylediklerini hiç anlamadığımı fark ettim. Sözcükleri kastetmiyorum. Söylediklerinin ne</span> <span class="metin-italik" xml:lang="tr-TR">anlama</span> <span class="metin-1" xml:lang="tr-TR">geldiğini çıkaramıyordum. Diğer her şeyle bağlantısız gibiydiler; sanki iki dünya vardı, iç dünyayla dış dünya vardı ve bu ikisi birbiriyle alakasızdı. Psikiyatrlar buna bir isim vermişlerdir eminim. Bildiğim tek şey şu ki, gözümü açtığımda yerdeydim ve herkes başımda toplanmıştı. İnsan içine ancak ormanda dört ay kaldıktan sonra çıkabildim.” Adam tekrar duraksadı; kendine şaşırmıştı biraz. “Açıkçası bu kısmı kimseye anlatmamıştım. Sen ilksin.”</span></p>

      <p class="paragraf"><span class="metin-1" xml:lang="tr-TR">“Lisede olmak gibiymiş.”</span></p>

      <p class="paragraf"><span class="metin-1" xml:lang="tr-TR">Kittridge ister istemez güldü. “Doğru söze ne denir?”</span></p>

      <p class="paragraf"><span class="metin-1" xml:lang="tr-TR">Göz göze gelip bakıştılar.</span> <span class="metin-italik" xml:lang="tr-TR">Ne tuhaf,</span> <span class="metin-1" xml:lang="tr-TR">diye düşündü Kittridge.</span> <span class="metin-italik" xml:lang="tr-TR">Düşüncelerinle baş başasın ve sonra birden biri çıkageliyor; içinin en derinini bilir gibi görünen, seni kitap gibi okuyabilen biri.</span> <span class="metin-1" xml:lang="tr-TR">Ne kadar süredir bakıştıklarını bilmiyordu. Bakışıp duruyorlardı ve ikisi de gözlerini kaçırma iradesine, cesaretine, hatta arzusuna sahip değildi. Kız kaç yaşındaydı? On yedi? On yedisinde gibi görünmüyordu ama. Herhangi bir yaştaymış gibi görünmüyordu. Yaşlı bir ruhu vardı: Kittridge bu tabiri daha önce duysa da, ilk kez şimdi anlıyordu. April böyleydi: yaşlı bir ruh.</span></p>

      <p class="paragraf"><span class="metin-1" xml:lang="tr-TR">Kittridge aralarındaki anlaşmayı tamamlamak için, çapraz kayışlı tabancalığındaki Glocklardan birini alıp kıza uzattı. “Bunu kullanmayı biliyor musun?”</span></p>

      <p class="paragraf"><span class="metin-1" xml:lang="tr-TR">April tabancaya kararsızca baktı. “Tahmin edeyim. Televizyondaki gibi değil.”</span></p>

      <p class="paragraf"><span class="metin-1" xml:lang="tr-TR">Kittridge önce şarjörü, sonra da kızağı çekip namludaki mermiyi çıkardı. Tabancayı kızın eline tutuşturdu ve onun parmaklarını kendi parmaklarıyla sarmaladı.</span></p>

      <p class="paragraf"><span class="metin-1" xml:lang="tr-TR">“Tetiği parmak ekleminle çekme, yoksa mermi aşağı gider. Parmak ucunla bastır, işte böyle.” Kızın elini bıraktı ve kendi göğüs kemiğine tık tık vurdu. “Tam şuradan, tek atışta vurmalısın. Yapman gereken tek şey bu, ama ıskalamamalısın. Acele etme... Nişan al ve ateş et.” Tabancayı tekrar doldurup kıza geri verdi. “Al, senin olsun. Namluya gösterdiğim şekilde mermi sürmeyi unutma.”</span></p>

      <p class="paragraf"><span class="metin-1" xml:lang="tr-TR">Kız hafifçe gülümsedi. “Sağ ol. Benim sana verecek bir şeyim yok ama.”</span></p>

      <p class="paragraf"><span class="metin-1" xml:lang="tr-TR">Kittridge de gülümsedi. “Bakarsın ileride senin de bana faydan dokunur.”</span></p>

      <p class="paragraf"><span class="metin-1" xml:lang="tr-TR">Sessizlik oldu. April silahı evirip çeviriyordu; esrarengiz bir objeye bakmaktaydı sanki.</span></p>

      <p class="paragraf"><span class="metin-1" xml:lang="tr-TR">“Çocuğun babasının dediği şey.</span> <span class="metin-italik" xml:lang="tr-TR">Anta</span> <span class="metin-1" xml:lang="tr-TR">bilmemne.”</span></p>

      <p class="paragraf"><span class="metin-1" xml:lang="tr-TR">“</span><span class="metin-italik" xml:lang="tr-TR">Anta al-mas’ul</span><span class="metin-1" xml:lang="tr-TR">.”</span></p>

      <p class="paragraf"><span class="metin-1" xml:lang="tr-TR">“Anlamı neymiş, öğrenebildin mi?”</span></p>

      <p class="paragraf"><span class="metin-1" xml:lang="tr-TR">Kittridge başıyla onayladı. “‘Senin yüzünden’.”</span></p>

      <p class="paragraf"><span class="metin-1" xml:lang="tr-TR">Yine sessizlik çöktü, ama bu seferki farklıydı. Aralarında bir engel yoktu, yaşamlarına dair ortak bir farkındalığı paylaşıyorlardı sadece, yalnızca ikisinin bulunduğu bir odanın duvarları gibi.</span> <span class="metin-italik" xml:lang="tr-TR">Bu sözcükleri söylemek ne tuhaf,</span> <span class="metin-1" xml:lang="tr-TR">diye düşündü Kittridge.</span> <span class="metin-italik" xml:lang="tr-TR">Anta al-mas’ul</span><span class="metin-1" xml:lang="tr-TR">.</span> <span class="metin-italik" xml:lang="tr-TR">Anta al-mas’ul</span><span class="metin-1" xml:lang="tr-TR">.</span></p>

      <p class="paragraf"><span class="metin-1" xml:lang="tr-TR">“Doğru olanı yapmışsın” dedi April. “Yoksa sen de ölürdün.”</span></p>

      <p class="paragraf"><span class="metin-1" xml:lang="tr-TR">“Seçme şansı vardır hep” dedi Kittridge.</span></p>

      <p class="paragraf"><span class="metin-1" xml:lang="tr-TR">“Başka ne yapabilirdin ki?”</span></p>

      <p class="paragraf"><span class="metin-1" xml:lang="tr-TR">Kittridge bunun retorik bir soru olduğunu anladı; kız yanıt beklemiyordu.</span> <span class="metin-italik" xml:lang="tr-TR">Başka ne yapabilirdin ki?</span> <span class="metin-1" xml:lang="tr-TR">Ama Kittridge yanıtı biliyordu. Hep bilmişti.</span></p>

      <p class="paragraf"><span class="metin-1" xml:lang="tr-TR">“Çocuğun elini tutabilirdim.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Kittridge gece boyunca pencereden dışarıyı gözetledi. Uykusuzluk onun için sorun değildi; gözlerini arada sırada kapatarak idare etmeyi öğrenmişti. April yerde, pencerenin dibinde kıvrılmış yatıyordu. Kittridge ceketini çıkarıp kızın üstüne örtmüştü. Hiçbir yerde ışık yoktu. Pencereden görülen dünya huzurluydu, gökyüzü yıldızlarla doluydu. Ufukta şafak sökünce Kittridge gözlerini kapadı.</span></p>

      <p class="paragraf"><span class="metin-1" xml:lang="tr-TR">Yaklaşan taşıtların sesini duyunca irkilerek uyandı. Sokaktan yirmi araçlık bir ordu konvoyu geçiyordu. Kittridge uyanmış olan ve oturduğu yerde gözlerini ovuşturan April’a ikinci tabancasını uzattı.</span></p>

      <p class="paragraf"><span class="metin-1" xml:lang="tr-TR">“Bunu al.”</span></p>

      <p class="paragraf"><span class="metin-1" xml:lang="tr-TR">Merdiveni koşarak indi. Dışarı fırladığında, konvoy yüz metreden daha yakındaydı. Kittridge kollarını sallayarak sokakta koştu.</span></p>

      <p class="paragraf"><span class="metin-1" xml:lang="tr-TR">“Dur!”</span></p>

      <p class="paragraf"><span class="metin-1" xml:lang="tr-TR">En öndeki Humvee, Kittridge’in birkaç metre ötesinde sarsılarak durdu; tepedeki asker, elli kalibrelik makineli tüfeğini Kittridge’e doğrultmuştu. Beyaz bir ameliyat maskesi, adamın yüzünün alt kısmını gizliyordu. “Olduğun yerde kal.”</span></p>

      <p class="paragraf"><span class="metin-1" xml:lang="tr-TR">Kittridge’in kolları havadaydı. “Silahsızım.”</span></p>

      <p class="paragraf"><span class="metin-1" xml:lang="tr-TR">Asker tüfeğin sürgüsünü çekti. “Uzak dur dedim.”</span></p>

      <p class="paragraf"><span class="metin-1" xml:lang="tr-TR">Beş gergin saniye geçti; Kittridge her an vurulabileceğini düşündü. Sonra Humvee’nin yolcu kapısı açıldı. Araçtan inen sağlam yapılı bir kadın Kittridge’e doğru yürüdü. Yakından bakınca yüzünün yorgun, kırışık ve kirli olduğu görülüyordu. Subaydı, ama masa başında çalışmadığı belliydi.</span></p>

      <p class="paragraf"><span class="metin-1" xml:lang="tr-TR">“Ben Iowa Ulusal Muhafız Teşkilatı Muharebe Destek Taburu’ndan Binbaşı Porcheki. Sen de kimsin?”</span></p>

      <p class="paragraf"><span class="metin-1" xml:lang="tr-TR">Kittridge’in oynayacak tek bir kartı vardı. “Astsubay Çavuş Bernard Kittridge. USMC</span><span class="dipnot"><a class="footnote-link" href="#footnote-225-10" id="footnote-225-10-backlink">10</a></span> <span class="metin-1" xml:lang="tr-TR">Birinci Askeri İnzibat Taburu, Charlie Bölüğü’nden.”</span></p>

      <p class="paragraf"><span class="metin-1" xml:lang="tr-TR">Kadın gözlerini kısarak Kittridge’in yüzüne baktı. “Bahriyeli misin?”</span></p>

      <p class="paragraf"><span class="metin-1" xml:lang="tr-TR">“Yaralanınca terhis edildim komutanım.”</span></p>

      <p class="paragraf"><span class="metin-1" xml:lang="tr-TR">Binbaşı onun arkasına, okul binasına doğru baktı. Kittridge diğerlerinin pencerelerden baktıklarını görmese de biliyordu.</span></p>

      <p class="paragraf"><span class="metin-1" xml:lang="tr-TR">“Orada kaç sivil var?”</span></p>

      <p class="paragraf"><span class="metin-1" xml:lang="tr-TR">“On bir. Otobüsün benzini bitmek üzere.”</span></p>

      <p class="paragraf"><span class="metin-1" xml:lang="tr-TR">“Hasta veya yaralı var mı?”</span></p>

      <p class="paragraf"><span class="metin-1" xml:lang="tr-TR">“Herkes yorgun ve korkuyor, ama hepsi bu.”</span></p>

      <p class="paragraf"><span class="metin-1" xml:lang="tr-TR">Kadın bunu ifadesizce düşündü. Sonra: “Caldwell! Valdez!”</span></p>

      <p class="paragraf"><span class="metin-1" xml:lang="tr-TR">İki onbaşı koşar adım öne çıktı. Onlar da ameliyat maskesi takmıştı. Porcheki hariç herkes gibi.</span></p>

      <p class="paragraf"><span class="metin-1" xml:lang="tr-TR">“Tankeri getirip şu otobüsün deposunu doldurun.”</span></p>

      <p class="paragraf"><span class="metin-1" xml:lang="tr-TR">“Yanımıza sivilleri mi alacağız? Bunu yapabiliyor muyuz artık?”</span></p>

      <p class="paragraf"><span class="metin-1" xml:lang="tr-TR">“Fikrini sordum mu uzman çavuş? Bir de sıhhiye çavuşu getir.”</span></p>

      <p class="paragraf"><span class="metin-1" xml:lang="tr-TR">“Emredersiniz komutanım. Özür dilerim komutanım.”</span></p>

      <p class="paragraf"><span class="metin-1" xml:lang="tr-TR">Koşarak uzaklaştılar.</span></p>

      <p class="paragraf"><span class="metin-1" xml:lang="tr-TR">“Teşekkürler binbaşı. Epey yürümemiz gerekecekti.”</span></p>

      <p class="paragraf"><span class="metin-1" xml:lang="tr-TR">Porcheki palaskasından çıkardığı mataradan su içmek için duraksadı. “Bizi bulduğunuz için şanslısınız. Benzin kıtlığı var. Fort Powell’daki muhafız cephaneliğine gidiyoruz, yani sizi ancak oraya kadar götürebiliriz. FEMA orada mülteci kampı kurdu. Oradan Chicago’ya veya St. Louis’ye gönderilirsiniz herhalde.”</span></p>

      <p class="paragraf"><span class="metin-1" xml:lang="tr-TR">“Yeni haberler var mı diye sorabilir miyim?”</span></p>

      <p class="paragraf"><span class="metin-1" xml:lang="tr-TR">“Sorabilirsin, ama ne diyeceğimi bilmiyorum. O lanet olası yaratıklar bir belirip bir kayboluyor. Ağaçları seviyorlar, ama her yere saklanabiliyorlar. CENTCOM’un</span><span class="dipnot"><a class="footnote-link" href="#footnote-225-11" id="footnote-225-11-backlink">11</a></span> <span class="metin-1" xml:lang="tr-TR">dediğine göre Kansas-Nebraska sınırında büyük bir pod toplanıyormuş.”</span></p>

      <p class="paragraf"><span class="metin-1" xml:lang="tr-TR">“Pod nedir?”</span></p>

      <p class="paragraf"><span class="metin-1" xml:lang="tr-TR">Kadın bir yudum su daha içti. “Viral gruplarına pod deniyor.”</span></p>

      <p class="paragraf"><span class="metin-1" xml:lang="tr-TR">Sıhhiye çavuşu geldi; okuldakilerin hepsi sıra halinde dışarı çıkıyordu. Kittridge onlara olanları anlatırken, askerler güvenlik çemberi oluşturdu. Sıhhiye çavuşu sivilleri muayene etti, ateşlerini ölçtü, ağızlarının içine baktı. Herkes gitmeye hazır olunca, Porcheki otobüs basamaklarının önünde Kittridge’le buluştu.</span></p>

      <p class="paragraf"><span class="metin-1" xml:lang="tr-TR">“Tek bir şey söyleyeceğim. Denverlı olduğunuzu kimseye söylemeyin. Soran olursa Iowalıyız dersiniz.”</span></p>

      <p class="paragraf"><span class="metin-1" xml:lang="tr-TR">Kittridge otobandaki parçalanmış arabaları düşündü. “Diğerlerine söylerim.”</span></p>

      <p class="paragraf"><span class="metin-1" xml:lang="tr-TR">Otobüse bindi. Danny’nin hemen arkasına oturup, tüfeğini dizlerine koydu.</span></p>

      <p class="paragraf"><span class="metin-1" xml:lang="tr-TR">“Vay</span> <span class="metin-italik" xml:lang="tr-TR">anasını”</span> <span class="metin-1" xml:lang="tr-TR">dedi Jamal pişmiş kelle gibi sırıtarak. “Ordu konvoyu. Senin hakkında söylediğim her şeyi geri alıyorum Kittridge.” Alnını yeninden çıkardığı kâğıt mendille silen Bayan Bellamy’yi başparmağıyla gösterdi. “Şu moruk karının bana nişan alması bile umurumda değil.”</span></p>

      <p class="paragraf"><span class="metin-1" xml:lang="tr-TR">“Boş lafı bırak, icraata bak genç adam” diye karşılık verdi kadın.</span></p>

      <p class="paragraf"><span class="metin-1" xml:lang="tr-TR">Jamal yan dönüp, koridorun diğer tarafında oturan kadına baktı. “Sana bir şey soracaktım. Siz yaşlı bayanlar neden sümüklü mendillerinizi kolunuza tıkıştırıyorsunuz? Bu biraz sağlıksız değil mi sence?”</span></p>

      <p class="paragraf"><span class="metin-1" xml:lang="tr-TR">“Bunu söyleyen de kollarında teksir makinesini dolduracak kadar mürekkep olan bir genç adam.”</span></p>

      <p class="paragraf"><span class="metin-1" xml:lang="tr-TR">“Teksir makinesi. Sen hangi yüzyıldan kalmasın yahu?”</span></p>

      <p class="paragraf"><span class="metin-1" xml:lang="tr-TR">“Sana bakınca aklıma tek bir kelime geliyor. ‘Hepatit’.”</span></p>

      <p class="paragraf"><span class="metin-1" xml:lang="tr-TR">“Yeter be” diye inledi Wood. “Aşkınızı baş başa yaşayacağınız bir yer bulun da kurtulalım.”</span></p>

      <p class="paragraf"><span class="metin-1" xml:lang="tr-TR">Konvoy harekete geçti.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-16" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">14</span></p>

      <p class="cizgi30" xml:lang="en-GB"><img alt="19245.jpg" class="Basic-Graphics-Frame" src="../Images/19245.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Plan tıkır tıkır işliyordu. Guilder ekibini toplamıştı; jet uçağı şafakta onları almaya gelecekti. Guilder, Blackbird’deki bir tanıdığıyla bağlantı kurmuştu; her şey ayarlanmıştı. Depodaki sunucuyla sabit disklerin hepsi silinmişti.</span> <span class="metin-italik" xml:lang="tr-TR">Evinize gidin,</span> <span class="metin-1" xml:lang="tr-TR">demişti Guilder personele.</span> <span class="metin-italik" xml:lang="tr-TR">Evinize gidip ailenizin yanında olun.</span></p>

      <p class="paragraf"><span class="metin-1" xml:lang="tr-TR">Geceyarısından sonra, yağmur yüzünden kayganlaşmış sessiz sokaklarda araba sürerek evine gitti. Radyodan kötü haberler geliyordu peş peşe; otobanlarda kaos, yeniden toplanan ordu, yurtdışından gelen çatlak sesler. Beyaz Saray sükûnet çağrısı yapıyordu, kriz kontrol altına alınmıştı, en yetkin insanlar iş başındaydı; ama bunlara kimse kanmıyordu. Birkaç saat içinde ülke çapında sıkıyönetim ilan edileceği kesindi. CNN, NATO gemilerinin kıyılara yaklaştığını bildiriyordu. Kuzey Amerika kıtasının dünyayla bağlantısı kesilecekti.</span> <span class="metin-italik" xml:lang="tr-TR">Dünya bizden tiksiniyor olabilir,</span> <span class="metin-1" xml:lang="tr-TR">diye düşündü Guilder;</span> <span class="metin-italik" xml:lang="tr-TR">ama biz olmayınca ne yapacaklar?</span></p>

      <p class="paragraf"><span class="metin-1" xml:lang="tr-TR">Araba sürerken dikiz aynasına bakıp duruyordu. Paranoyaklık yapmıyordu; gidişat böyle olurdu genellikle. Tekerlek çığlıkları, Guilder’ın önüne park edilen bir minivan, araçtan inen siyah takım elbiseli adamlar.</span> <span class="metin-italik" xml:lang="tr-TR">Horace Guilder? Bizimle gelin.</span> <span class="metin-1" xml:lang="tr-TR">Bunun şimdiye kadar gerçekleşmemiş olması şaşırtıcıydı.</span></p>

      <p class="paragraf"><span class="metin-1" xml:lang="tr-TR">Garaja girip kapıyı arkasından kapadı. Yatak odasında küçük bir bavula ihtiyacı olan şeyleri –birkaç gün yetecek kadar giysiyi, banyo malzemelerini, ilaçlarını– doldurup, bavulla birlikte alt kata indi. Çalışma odasından aldığı dizüstü bilgisayarını mikrodalga fırına koydu ve devrelerinin cızırdayarak, duman çıkararak yanmasını seyretti. Cep telefonunu Camry’nin penceresinden atmıştı çoktan.</span></p>

      <p class="paragraf"><span class="metin-1" xml:lang="tr-TR">Oturma odasında ışıkları söndürüp perdeleri açtı. Sokağın karşı tarafında, bir komşusu cipinin bagajına bavullarını yüklüyordu. Adamın karısı, evlerinin kapısında duruyordu ve kucağında uyuyan bir bebek vardı. İsimleri neydi? Guilder bilmiyor ya da hatırlamıyordu. O kadını arada sırada görürdü, kızının oturduğu parlak renkli plastik puseti iterek sokakta ileri geri dolandığını görürdü. O üçünü seyreden Guilder’ın aklına Shawna geldi... O korkunç son görüşme değil, seviştikten sonra yan yana yatmaları, kadının fısıltılarının Guilder’ın göğsünü gıdıklaması.</span> <span class="metin-italik" xml:lang="tr-TR">Yaptığım şeylerden memnun musun? Hayatında tek olmak istiyorum.</span> <span class="metin-1" xml:lang="tr-TR">Kadın rol yapmıştı aslında, işini iyi yapmak için ucuz bir tiyatro oyunu sergilemişti. Guilder ne büyük aptallık etmişti.</span></p>

      <p class="paragraf"><span class="metin-1" xml:lang="tr-TR">Adam karısının kollarından aldığı çocuğu arka koltuğa özenle bıraktı. Arabaya bindiler. Guilder birbirlerine ne dediklerini tahmin edebiliyordu.</span> <span class="metin-italik" xml:lang="tr-TR">Her şey yolunda gidecek. Devlet devreye girdi. Ortalık yatışana kadar bir iki hafta annende kalırız.</span> <span class="metin-1" xml:lang="tr-TR">Guilder motorun çalıştığını işitti; garaj yolundan geri geri çıktılar. Guilder arka far ışıklarının sokağın sonunda gözden kaybolmasını seyretti.</span> <span class="metin-italik" xml:lang="tr-TR">İyi şanslar,</span> <span class="metin-1" xml:lang="tr-TR">diye düşündü.</span></p>

      <p class="paragraf"><span class="metin-1" xml:lang="tr-TR">Beş dakika daha bekledi. Sokaklar sessizdi, bütün evler karanlıktı. Guilder gözetlenmediğinden emin olunca, bavulunu alıp Camry’ye gitti.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Shadowdale’e vardığında, saat gecenin ikisini geçmişti. Park alanı boştu; girişte tek bir ışık yanıyordu. Guilder kapıdan girince, kayıt masasının boş olduğunu gördü. Masanın arkasındaki sandalye gibi holdeki sandalye de boştu. Etrafta çıt çıkmıyordu. Guilder’ı izleyen güvenlik kameraları vardı herhalde, ama kayıtları kim seyredecekti ki?</span></p>

      <p class="paragraf"><span class="metin-1" xml:lang="tr-TR">Babası karanlıkta yatağında yatıyordu. Oda berbat kokuyordu; buraya saatlerdir, hatta belki de bir gündür kimsenin gelmediği belliydi. Guilder’ın babasının yatağının yanındaki tepsiye bir düzine Gerber bebek maması kavanozuyla bir sürahi dolusu su bırakılmıştı. Devrilmiş bir bardak Guilder’ın babasının su içmeye çalıştığını gösteriyordu, ama yiyeceğe el sürülmemişti; babası kavanozları açamazdı zaten.</span></p>

      <p class="paragraf"><span class="metin-1" xml:lang="tr-TR">Guilder’ın fazla zamanı yoktu, ama yapacağı iş aceleye gelmezdi. Babası gözlerini kapamıştı ve suskundu; ürkünç sesi çıkmıyordu şimdi.</span> <span class="metin-italik" xml:lang="tr-TR">Böylesi daha iyi,</span> <span class="metin-1" xml:lang="tr-TR">diye düşündü Guilder. Konuşma vakti geçmişti. Babasının biraz olsun iyi bir yönünü bulmak için belleğini yokladı. Aklına küçükken babasının onu parkta gezdirmesi geldi sadece. Bu anı muğlak ve bölük pörçüktü –gerçek değildi muhtemelen–, ama Guilder’ın elinde başka bir şey yoktu. O kış gününde salıncağa binmişti, nefesi buhar bulutuna dönüyordu ve babası arkadan ittikçe çıplak ağaçlar inip kalkıyordu, belinin ortasında adamın iri ellerini hissediyordu, onu tutup göğe fırlatan ellerini. Guilder’ın o günle ilgili tek anısı buydu. O sırada beş yaşındaydı herhalde.</span></p>

      <p class="paragraf"><span class="metin-1" xml:lang="tr-TR">Babasının başının altındaki yastığı usulca çekip alırken, adamın gözkapakları titreşse de gözleri açılmadı.</span> <span class="metin-italik" xml:lang="tr-TR">İşte uçurumun kenarındayım,</span> <span class="metin-1" xml:lang="tr-TR">diye düşündü Guilder,</span> <span class="metin-italik" xml:lang="tr-TR">ölümcül andayım</span><span class="metin-1" xml:lang="tr-TR">; bu işin geri dönüşü yoktu.</span> <span class="metin-italik" xml:lang="tr-TR">Baba katili</span> <span class="metin-1" xml:lang="tr-TR">terimini düşündü. İngilizcesi</span> <span class="metin-italik" xml:lang="tr-TR">patricide</span> <span class="metin-1" xml:lang="tr-TR">olan bu terim Latincedeki</span> <span class="metin-italik" xml:lang="tr-TR">pater</span><span class="metin-1" xml:lang="tr-TR">, yani baba ve</span> <span class="metin-italik" xml:lang="tr-TR">caedere</span><span class="metin-1" xml:lang="tr-TR">, yani kesmek sözcüklerinden gelmeydi. Guilder kendini öldürecek cesareti bulamamıştı, ama yastığı babasının yüzüne bastırırken hiç duraksamadı. Yastığı kenarlarından tutup, babasının ağzından ya da burnundan nefes alamayacağına kanaat getirene dek aşağı çekti. Bir dakika geçti; Guilder saniyeleri sayıyordu usulca. Babasının battaniyenin üstünde yatan eli seğirdi. Ölmesi ne kadar sürerdi? Guilder onun öldüğünü nasıl anlayacaktı? Yastık işe yaramazsa ne olacaktı? Babasının elini izlemeyi sürdürdü, ama el bir daha kımıldamadı. Guilder ellerinin altındaki bedenin hareketsizliğinin tek bir anlama gelebileceğini fark etti. Babası artık nefes almıyordu.</span></p>

      <p class="paragraf"><span class="metin-1" xml:lang="tr-TR">Yastığı çekti. Babasının yüzü aynıydı; ölmek, durumunda pek az değişikliğe yol açmıştı sanki. Guilder babasının başını yavaşça kaldırıp yastığı eski yerine koydu. Suçunu gizlemeye çalışmıyordu –soruşturma yapılacağından şüpheliydi–, yalnızca babasının başının altında yastık olmasını istiyordu, çünkü adam bu yatakta epey uzun süre yatacaktı muhtemelen. Guilder bu anda duygu seline kapılmayı beklemişti, içindeki onca acıyla pişmanlığın yüzeye çıkmasını beklemişti. Berbat çocukluğunun; annesinin yapayalnız geçirdiği hayatın; kendi yavan ve sevgisiz hayatının; parayla çalışan bir kadından başka ona arkadaşlık edecek kimse olmamasının. Ama rahatlama hissediyordu sadece. Hayatının en gerçek sınavını alnının akıyla vermişti.</span></p>

      <p class="paragraf"><span class="metin-1" xml:lang="tr-TR">Dışarıdaki koridor sessizdi, değişen bir şey yoktu. Diğer kapıların ardında ne korkunç şeyler yatıyordu kim bilir; kaç aile o zalim kararı almak zorunda kalmıştı? Guilder kol saatine baktı: Binaya gireli on dakika olmuştu. Sadece on dakika, ama artık her şey değişmişti. Guilder değişmişti, dünya değişmişti. Bu dünyada babası yoktu. Bu düşünce Guilder’ın gözlerini yaşarttı.</span></p>

      <p class="paragraf"><span class="metin-1" xml:lang="tr-TR">Koridoru hızlı adımlarla kat etti, boş ortak odayla hemşire istasyonunun önünden geçip sabahın aydınlığına çıktı.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-17" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">15</span></p>

      <p class="cizgi30" xml:lang="en-GB"><img alt="19248.jpg" class="Basic-Graphics-Frame" src="../Images/19248.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">İkinci günün akşamına doğru, Missouri sınırına yaklaşırlarken, Grey ileride bir engel gördü. Issızlığın ortasındaydılar; en yakın kasaba kilometrelerce uzaktaydı. Grey arabayı durdurdu.</span></p>

      <p class="paragraf"><span class="metin-1" xml:lang="tr-TR">Lila okuduğu dergiden (</span><span class="metin-italik" xml:lang="tr-TR">Today’s Parenting</span><span class="metin-1" xml:lang="tr-TR">) başını kaldırıp baktı. Grey bunu ve başka bir yığın dergiyi Ledeau’daki bir mini marketten alıp Lila’ya vermişti.</span> <span class="metin-italik" xml:lang="tr-TR">Family Life, Baby and Child, Modern Toddler</span><span class="metin-1" xml:lang="tr-TR">.</span><span class="dipnot"><a class="footnote-link" href="#footnote-225-12" id="footnote-225-12-backlink">12</a></span> <span class="metin-1" xml:lang="tr-TR">Lila’nın Grey’e karşı tavrı son bir günde değişmişti biraz. Kadın ona giderek daha tahammülsüz davranıyordu, sanki Grey onun dikkafalı kocasıydı; bunun sebebi, sıradan bir yolculuk yaptıkları kurgusunu sürdürmenin yol açtığı zihinsel yorgunluktu belki de.</span></p>

      <p class="paragraf"><span class="metin-1" xml:lang="tr-TR">“Şuna baksana.” Kadın dergiyi kucağına bıraktı. Derginin kapağında pembe kazaklı, al yanaklı bir kızın fotoğrafı vardı. OYUN GRUBUNDA İŞLER TERS GİDERSE diye başlık atılmıştı. “</span><span class="metin-italik" xml:lang="tr-TR">Bu</span> <span class="metin-1" xml:lang="tr-TR">ne ki?”</span></p>

      <p class="paragraf"><span class="metin-1" xml:lang="tr-TR">“Tank galiba.”</span></p>

      <p class="paragraf"><span class="metin-1" xml:lang="tr-TR">“Orada ne işi var?”</span></p>

      <p class="paragraf"><span class="metin-1" xml:lang="tr-TR">“Belki de kaybolmuştur.”</span></p>

      <p class="paragraf"><span class="metin-1" xml:lang="tr-TR">“Tanklar</span> <span class="metin-italik" xml:lang="tr-TR">kaybolmaz</span> <span class="metin-1" xml:lang="tr-TR">Lawrence. Pardon, tankımı kaybettim de, gördünüz mü acaba? Buralarda bir yere bırakmıştım.” Kadın derin derin iç geçirdi. “Kim yol ortasına tank park eder ki? Oradan çekmeleri gerek.”</span></p>

      <p class="paragraf"><span class="metin-1" xml:lang="tr-TR">“Gidip çekmelerini söyleyeyim yani” dedi Grey.</span></p>

      <p class="paragraf"><span class="metin-1" xml:lang="tr-TR">“Evet, Lawrence. Aynen öyle.”</span></p>

      <p class="paragraf"><span class="metin-1" xml:lang="tr-TR">Grey bunu söylemek istemiyordu, ama hayır demek imkânsız gibiydi. Arabadan indi; alacakaranlık çöküyordu. “Merhaba?” diye seslendi. Dönüp Lila’ya göz attı; başını açık yolcu penceresinden dışarı uzatmış olan kadın, Grey’i seyrediyordu. “Boş galiba.”</span></p>

      <p class="paragraf"><span class="metin-1" xml:lang="tr-TR">“Seni duyamıyorlardır belki.”</span></p>

      <p class="paragraf"><span class="metin-1" xml:lang="tr-TR">“Dönelim. Başka bir yol bulabiliriz.”</span></p>

      <p class="paragraf"><span class="metin-1" xml:lang="tr-TR">“Prensip meselesi. Yolu öyle tıkayamazlar. Kapağını kaldırıp içine bakmayı dene. İçeride birileri vardır eminim.”</span></p>

      <p class="paragraf"><span class="metin-1" xml:lang="tr-TR">Grey bundan şüpheliydi, ama tartışmak istemiyordu. Tankın taretine tırmandı. Kapak deliğinden içeri baktı, ama aşağısı zifiri karanlıktı. Volvo’dan inen Lila tankın yanındaydı, el fenerini tutuyordu.</span></p>

      <p class="paragraf"><span class="metin-1" xml:lang="tr-TR">“Bunun iyi bir fikir olduğundan emin değilim” dedi Grey.</span></p>

      <p class="paragraf"><span class="metin-1" xml:lang="tr-TR">“Altı üstü bir tank Lawrence. Yapma. Siz erkekler bazı konularda hep aynısınız, biliyor musun?”</span></p>

      <p class="paragraf"><span class="metin-1" xml:lang="tr-TR">Kadın ona el fenerini uzattı. Tankın içine bakmaktan başka yapacak şey yoktu artık. Grey huzmeyi kapak deliğine tuttu.</span></p>

      <p class="paragraf"><span class="metin-italik" xml:lang="tr-TR">Hassiktir.</span></p>

      <p class="paragraf"><span class="metin-1" xml:lang="tr-TR">“Eee? Aşağıda ne var?”</span></p>

      <p class="paragraf"><span class="metin-1" xml:lang="tr-TR">Grey iki kişi olduklarını tahmin etti. Ama bakarak emin olmak kolay değildi. Askerler öyle parçalanmıştı ki, içeriye el bombası atılmıştı sanki. Ama el bombası atılmamıştı.</span></p>

      <p class="paragraf"><span class="metin-italik" xml:lang="tr-TR">Görüyor musun Grey?</span></p>

      <p class="paragraf"><span class="metin-1" xml:lang="tr-TR">Grey elektrik akımına kapılmışçasına irkildi. Bu ses. Garajdaki gibi değildi; başının içindeki ses. Sıfır’ın sesiydi. Lila tankın dibinden ona bakıyordu. Grey bir şey söylemek, onu uyarmak istedi; ama konuşamadı.</span></p>

      <p class="paragraf"><span class="metin-italik" xml:lang="tr-TR">Acıktın mı... Grey?</span></p>

      <p class="paragraf"><span class="metin-1" xml:lang="tr-TR">Acıkmıştı. Acıkmak ne kelime; açlıktan ölüyordu. Bütün hücreleri ve molekülleri, içinde fıldır fıldır dönen en küçük atomlar bile açtı sanki. Hayatında böyle yoğun bir açlık duymamıştı.</span></p>

      <p class="paragraf"><span class="metin-italik" xml:lang="tr-TR">Bu sana armağanım. Kan armağanı.</span></p>

      <p class="paragraf"><span class="metin-1" xml:lang="tr-TR">“Lawrence, ne oldu?”</span></p>

      <p class="paragraf"><span class="metin-1" xml:lang="tr-TR">Grey yutkundu. “Ben... bir saniye.”</span></p>

      <p class="paragraf"><span class="metin-1" xml:lang="tr-TR">Delikten aşağı indi. El fenerini düşürmüştü, ama bunun önemi yoktu; tankın içi karanlık olmasına karşın ona ışıl ışıl görünüyordu, bütün yüzeyler güzelim kanla parlıyordu. Muazzam bir açlığa kapılan Grey yüzünü soğuk metale dayadı ve dilini çıkarıp metal yüzeyde gezdirdi.</span></p>

      <p class="paragraf"><span class="metin-1" xml:lang="tr-TR">“Lawrence! Orada ne yapıyorsun?”</span></p>

      <p class="paragraf"><span class="metin-1" xml:lang="tr-TR">Grey şimdi emekleme pozisyonundaydı, yeri yalıyordu, yüzünü şurupsu kalıntılara gömüyordu. Bu öyle muhteşemdi ki! Sanki Grey bir, on, yüz yıl boyunca ağzına lokma koymamıştı; sonra da dünya tarihinde eşi benzeri görülmemiş zenginlikte bir sofraya götürülmüştü! Bütün bedensel hazlar bir aradaydı, safi haz transı yaşatıyordu!</span></p>

      <p class="paragraf"><span class="metin-1" xml:lang="tr-TR">Yüksek bir gümbürtü, büyüyü bozdu. Grey’in parmakları ağzındaydı; yüzü kanla kaplıydı. Ne yapıyordu yahu? Hem o gökgürültüsüne benzeyen ses neydi?</span></p>

      <p class="paragraf"><span class="metin-1" xml:lang="tr-TR">“Lawrence! Çabuk gel!”</span></p>

      <p class="paragraf"><span class="metin-1" xml:lang="tr-TR">İlkinden de yüksek bir gümbürtü koptu. Grey merdiveni apar topar çıktı. Gökyüzünde bir terslik vardı; her şey kırmızı bir ışıkla aydınlanıyordu sanki.</span></p>

      <p class="paragraf"><span class="metin-1" xml:lang="tr-TR">Grey’in kanlı yüzünü gören Lila çığlık atmaya başladı.</span></p>

      <p class="paragraf"><span class="metin-1" xml:lang="tr-TR">Alçaktan uçan bir çift jet gürleyerek tepelerinden geçti; gökyüzü parlak bir beyaz ışıkla aydınlandı ve Grey’e çarpan sıcak hava dalgası onu tanktan düşürdü. Yere küt diye düşen Grey’in nefesi kesildi. Başka uçaklar geçip gitti; doğudaki ışığa doğru gidiyorlardı.</span></p>

      <p class="paragraf"><span class="metin-1" xml:lang="tr-TR">Yüzünü korumak istercesine ellerini kaldıran Lila geri çekiliyordu. “Benden uzak dur!”</span></p>

      <p class="paragraf"><span class="metin-1" xml:lang="tr-TR">Açıklama yapacak vakit yoktu, hem Grey ne diyecekti ki? Şimdi ne olduğu belliydi; savaşın içine girmişlerdi. Grey kadını kolundan tutup arabaya doğru sürüklemeye başladı. Kadın tekmeler savuruyor, çığlık atıyor, debeleniyordu. Yolcu kapısını açmayı her nasılsa başarıp kadını içeri iten Grey hatasını sonradan fark etti: Kapıyı kapar kapamaz, Lila kapıları kilitledi.</span></p>

      <p class="paragraf"><span class="metin-1" xml:lang="tr-TR">Grey cama vurdu. “Lila, beni içeri al!”</span></p>

      <p class="paragraf"><span class="metin-1" xml:lang="tr-TR">“Git, git!”</span></p>

      <p class="paragraf"><span class="metin-1" xml:lang="tr-TR">Grey’in ağır bir şeye ihtiyacı vardı. Yere, arabanın etrafına bakındı ama bir şey bulamadı. Lila ne yapması gerektiğini her an fark edebilirdi; direksiyonun başına geçip gaza basarak uzaklaşacaktı.</span></p>

      <p class="paragraf"><span class="metin-1" xml:lang="tr-TR">Grey buna izin veremezdi.</span></p>

      <p class="paragraf"><span class="metin-1" xml:lang="tr-TR">Geri çekilip yumruğunu sıktı ve sürücü penceresine vurdu. Acı çekmeyi, elinin bütün kemiklerinin kırılmasını beklemişti, ama öyle olmadı; eli camı kâğıtmış gibi delip geçti ve pencere tuzla buz oldu. Lila’nın tepki vermesine fırsat kalmadan Grey kapıyı açıp sürücü koltuğuna oturdu ve arabayı geri vitese aldı. Yüz seksen derece dönüş yapıp vites değiştirdi ve gaza bastı. Ama kurtulma şansını kaçırmışlardı; birden kendilerini her şeyin ortasında buldular. Uçaklar tepelerinden roket gibi geçerken, önlerinde bir ateş duvarı yükseldi; Grey direksiyonu sağa kırınca, sıra sıra dizili mısırların arasına daldılar; tekerlekler yumuşak toprakta fırıl fırıl dönüyor ve ön cama ağır, yeşil yapraklar çarpıyordu. Tarladan dışarı fırladıklarında, Grey su kanalını çok geç gördü. Volvo roket gibi aşağı uçtu, yukarı çıktı, tekrar havalandı ve bir kez daha tekerleklerinin üstüne düştü. Lila durmadan, hiç durmadan çığlık atarken, Grey yolu buldu birden. Direksiyon kırıp gazı kökledi; güneş ufukta batmıştı ve gökyüzünde ateş patlamaları olurken tarlalar zifiri karanlığa gömülmüştü.</span></p>

      <p class="paragraf"><span class="metin-1" xml:lang="tr-TR">Ama sadece ateş değil: Araba parlak ışığa boğuldu birden.</span></p>

      <p class="paragraf"><span class="metin-1" xml:lang="tr-TR">“</span><span class="metin-italik" xml:lang="tr-TR">Aracınızı durdurun.</span><span class="metin-1" xml:lang="tr-TR">”</span></p>

      <p class="paragraf"><span class="metin-1" xml:lang="tr-TR">İniş yapan dev bir siyah kuşu andıran bir şey ön camı kapladı. Grey frene basınca birlikte öne savruldular. Helikopter yola inince cam çıtırtıları duyan Grey’in kucağına bir şey düştü: çorba konservesi boyutundaki, tıslayan bir metal kap.</span></p>

      <p class="paragraf"><span class="metin-1" xml:lang="tr-TR">“Lila, kaç!”</span></p>

      <p class="paragraf"><span class="metin-1" xml:lang="tr-TR">Grey kapıyı açtı, ama gazı içine çekmişti bile, başına, kalbine ve ciğerlerine çekmişti; üç metre kadar yürüdükten sonra yere yığıldı; önünde uzanan toprak dalgalanıyordu. Zaman sona ermiş gibiydi; dünya su gibi olmuş ve çok uzaklaşmıştı. Grey’in yüzüne sert bir rüzgâr esiyordu. Astronot giysili adamların sallana sallana yaklaştığını gözucuyla gördü. Başka iki adam da Lila’yı helikoptere doğru sürüklüyordu. “Onu incitmeyin!” dedi Grey. “Bebeğe zarar vermeyin lütfen!” Ama bu sözlerin önemi yok gibiydi. Siluetler şimdi Grey’in başında toplanmışlardı, yüzleri görünmüyordu, toprağın üstünde bedensizce salınıyorlardı hayalet gibi. Gökyüzünde yıldızlar beliriyordu.</span></p>

      <p class="paragraf"><span class="metin-italik" xml:lang="tr-TR">Hayaletler,</span> <span class="metin-1" xml:lang="tr-TR">diye düşündü Grey.</span> <span class="metin-italik" xml:lang="tr-TR">Öldüm herhalde.</span> <span class="metin-1" xml:lang="tr-TR">Ve adamların ellerini üstünde hissetti.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-18" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">16</span></p>

      <p class="cizgi30" xml:lang="en-GB"><img alt="19250.jpg" class="Basic-Graphics-Frame" src="../Images/19250.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Gün boyunca ilerlediler; konvoy durduğunda vakit ikindi sonuydu. En öndeki Humvee’den inen Porcheki arkadaki otobüse doğru, uzun adımlarla yürüdü.</span></p>

      <p class="paragraf"><span class="metin-1" xml:lang="tr-TR">“Burada sizden ayrılıyoruz. Kapıdaki nöbetçiler ne yapacağınızı söylerler.”</span></p>

      <p class="paragraf"><span class="metin-1" xml:lang="tr-TR">Bir çeşit depo alanındaydılar: levazım kamyonları, taşınabilir askeri teçhizat, petrol tankerleri, hatta toplar. Kittridge burada en az iki tabur asker bulunduğunu tahmin etti. Yanda dikenli telli portatif çitle çevrili, kanvas çadırlardan oluşan bir yerleşim kampı vardı.</span></p>

      <p class="paragraf"><span class="metin-1" xml:lang="tr-TR">“Nereye gidiyorsunuz?” diye sordu Kittridge. Savaşın şimdi nerede sürdürüldüğünü merak etmişti.</span></p>

      <p class="paragraf"><span class="metin-1" xml:lang="tr-TR">Porcheki omuz silkti.</span> <span class="metin-italik" xml:lang="tr-TR">Nereye gitmemi söylerlerse oraya.</span> <span class="metin-1" xml:lang="tr-TR">“Sana iyi şanslar çavuş. Dediklerimi unutma.”</span></p>

      <p class="paragraf"><span class="metin-1" xml:lang="tr-TR">Konvoy uzaklaştı. “İlerleyelim Danny” dedi Kittridge. “Ağır ağır.”</span></p>

      <p class="paragraf"><span class="metin-1" xml:lang="tr-TR">Kamp girişinde M16’lı ve maskeli iki asker nöbet tutuyordu. Tele asılmış büyük bir tabelada şunlar yazılıydı: FEDERAL ACİL DURUM YÖNETİMİ TEŞKİLATI MÜLTECİ KAYIT MERKEZİ. YENİDEN GİRMEK YASAKTIR. ATEŞLİ SİLAHLARLA GİRMEK YASAKTIR.</span></p>

      <p class="paragraf"><span class="metin-1" xml:lang="tr-TR">Girişe altı metre kala, askerler durmalarını işaret etti. Nöbetçilerden biri sürücü penceresine yaklaştı. Taş çatlasın yirmi yaşında olan, yanakları sivilceli bir çocuktu.</span></p>

      <p class="paragraf"><span class="metin-1" xml:lang="tr-TR">“Kaç kişi?”</span></p>

      <p class="paragraf"><span class="metin-1" xml:lang="tr-TR">“On iki” diye karşılık verdi Kittridge.</span></p>

      <p class="paragraf"><span class="metin-1" xml:lang="tr-TR">“Hangi şehirden?”</span></p>

      <p class="paragraf"><span class="metin-1" xml:lang="tr-TR">Otobüsün plakaları çoktan düşmüştü. “Des Moines.”</span></p>

      <p class="paragraf"><span class="metin-1" xml:lang="tr-TR">Asker geri çekilip, omzunda takılı telsize bir şeyler mırıldandı. Diğeri kapalı kamp kapısının önünde, silahını gökyüzüne doğrultmuş halde duruyordu hâlâ.</span></p>

      <p class="paragraf"><span class="metin-1" xml:lang="tr-TR">“Tamam, motoru durdurun ve olduğunuz yerde kalın.”</span></p>

      <p class="paragraf"><span class="metin-1" xml:lang="tr-TR">Asker birkaç saniye sonra geri geldi; getirdiği silindir şeklindeki kanvas spor çantasını pencereye kaldırdı. “Hepiniz bütün silahlarınızla cep telefonlarınızı bunun içine koyup bana verin.”</span></p>

      <p class="paragraf"><span class="metin-1" xml:lang="tr-TR">Kittridge silahların yasaklanmasını anlayabilirdi, ama ya cep telefonları? Hiçbirinde sinyal yoktu günlerdir.</span></p>

      <p class="paragraf"><span class="metin-1" xml:lang="tr-TR">“Çok fazla insan var; hepsi cep telefonu kullanmaya kalksa yerel şebeke çöker. Üzgünüm, kurallar böyle.”</span></p>

      <p class="paragraf"><span class="metin-1" xml:lang="tr-TR">Kittridge bu açıklamayı ikna edici bulmadıysa da elden bir şey gelmezdi. Çantayı alıp koridor boyunca yürüdü. Bayan Bellamy’ye ulaştığında, kadın el çantasını korumacı bir tavırla beline bastırdı.</span></p>

      <p class="paragraf"><span class="metin-1" xml:lang="tr-TR">“Ben tabancamı almadan güzellik salonuna bile gitmem genç adam.”</span></p>

      <p class="paragraf"><span class="metin-1" xml:lang="tr-TR">Kittridge gülümsemek için elinden geleni yaptı. “Haklısınız da. Ama burada güvendeyiz. Söz veriyorum.”</span></p>

      <p class="paragraf"><span class="metin-1" xml:lang="tr-TR">Kadın devasa altıpatları bariz bir gönülsüzlükle el çantasından çıkarıp, spor çantasındaki diğer silahların üstüne bıraktı. Kittridge otobüsün ön tarafına gidip çantayı en alt basamağa koydu; ilk asker içeri uzanıp çantayı kaptı. Diğer eşyalarını bırakıp aşağı inmeleri ve askerlerden biri bavullarını kontrol edene kadar otobüsten uzak durmaları emredildi. Kittridge kamp kapısının ardındaki geniş, üstü açık barakadaki kalabalığı seçebiliyordu. Çit boyunca gidip gelen askerler de vardı.</span></p>

      <p class="paragraf"><span class="metin-1" xml:lang="tr-TR">“Tamam” dedi nöbetçi. “Geçebilirsiniz. Kayıt alanına gidin de size kalacağınız yeri söylesinler.”</span></p>

      <p class="paragraf"><span class="metin-1" xml:lang="tr-TR">“Otobüs ne olacak?” diye sordu Kittridge.</span></p>

      <p class="paragraf"><span class="metin-1" xml:lang="tr-TR">“Birleşik Devletler ordusu bütün araçlara ve benzine el koyar. Girdin mi çıkamazsın.”</span></p>

      <p class="paragraf"><span class="metin-1" xml:lang="tr-TR">Kittridge, Danny’nin üzgün yüzünü gördü. Askerlerden biri otobüsü götürmek için sürücü koltuğuna oturdu.</span></p>

      <p class="paragraf"><span class="metin-1" xml:lang="tr-TR">“Onun nesi var?” diye sordu nöbetçi.</span></p>

      <p class="paragraf"><span class="metin-1" xml:lang="tr-TR">Kittridge, Danny’ye döndü. “Merak etme, otobüsüne iyi bakarlar.”</span></p>

      <p class="paragraf"><span class="metin-1" xml:lang="tr-TR">Adamın kendini zor tuttuğunu gözlerinden okudu. Sonra Danny başıyla onayladı.</span></p>

      <p class="paragraf"><span class="metin-1" xml:lang="tr-TR">“Baksalar iyi olur” dedi.</span></p>

      <p class="paragraf"><span class="metin-1" xml:lang="tr-TR">Alan uzun bir masanın önünde kuyruk olmuş insanlarla doluydu. Çocuklu aileler, yaşlı insanlar, hatta köpeği olan kör bir adam. Kestane rengi saçını arkadan toplamış, Kızılhaç tişörtlü genç bir kadın elinde el bilgisayarıyla sıraların arasında ileri geri yürüyordu.</span></p>

      <p class="paragraf"><span class="metin-1" xml:lang="tr-TR">“Refakatsiz çocuk var mı?” Porcheki gibi o da maske takmaktan vazgeçmişti. Uykusuzluktan bitkinleşmiş gözleri bezgindi. April’la Tim’e baktı. “Siz ikiniz?”</span></p>

      <p class="paragraf"><span class="metin-1" xml:lang="tr-TR">“O kardeşim” dedi April. “Ben on sekiz yaşındayım.”</span></p>

      <p class="paragraf"><span class="metin-1" xml:lang="tr-TR">Kadın buna inanmamış gibi görünse de bir şey demedi.</span></p>

      <p class="paragraf"><span class="metin-1" xml:lang="tr-TR">“Hepimiz birlikte kalmak istiyoruz” dedi Kittridge.</span></p>

      <p class="paragraf"><span class="metin-1" xml:lang="tr-TR">Kadın el bilgisayarına not alıyordu. “Bunu yapmam yasak aslında.”</span></p>

      <p class="paragraf"><span class="metin-1" xml:lang="tr-TR">“Adınız ne?”</span> <span class="metin-italik" xml:lang="tr-TR">Adlarını öğrenmek her zaman iyidir,</span> <span class="metin-1" xml:lang="tr-TR">diye düşündü Kittridge.</span></p>

      <p class="paragraf"><span class="metin-1" xml:lang="tr-TR">“Vera.”</span></p>

      <p class="paragraf"><span class="metin-1" xml:lang="tr-TR">“Bizi getiren devriye ekibi, Chicago’da veya St. Louis’de bırakacaklarını söylemişti.”</span></p>

      <p class="paragraf"><span class="metin-1" xml:lang="tr-TR">El bilgisayarının portundan bir kâğıt çıktı. Vera kâğıdı yırtıp Kittridge’e verdi. “Hâlâ otobüsleri bekliyoruz. Birazdan gelirler. Bunu masadaki görevliye gösterin.”</span></p>

      <p class="paragraf"><span class="metin-1" xml:lang="tr-TR">Onlara bir çadır tahsis edildi ve tayın kuponu olarak kullanılan plastik disklerden verildi, sonra da gürültülü ve kesif kokulu kampa girdiler: odun dumanı, kimyevi temizlik maddesi ve insan kokuları vardı. Yerler çamurluydu ve çöp içindeydi; insanlar kamp ocaklarının üstünde yemek pişiriyorlardı, çadır iplerine çamaşır asıyorlardı, kovalarını suyla doldurmak için bir tulumbanın önünde sıra bekliyorlardı, katlanır sandalyelere mangal partisindeki seyirciler misali yayılmışlardı, yüzlerinde şaşkınlık ve bitkinlik vardı. Bütün çöp kutuları dolup taşmıştı ve üzerlerinde sinek sürüleri uçuşuyordu. Tepedeki güneş zalimdi. Kittridge ordu kamyonları dışında araç görmedi; bütün mülteciler benzini biten arabalarını bırakıp yaya gelmişlerdi görünüşe bakılırsa.</span></p>

      <p class="paragraf"><span class="metin-1" xml:lang="tr-TR">Çadırlarına iki kişi yerleştirilmişti bile, yaşlı bir çift, Fred ile Lucy Wilkes. Californialıydılar, ama Iowa’da akrabaları vardı ve bir düğün için oraya gittiklerinde salgın başgöstermişti. Altı gündür kamptaydılar.</span></p>

      <p class="paragraf"><span class="metin-1" xml:lang="tr-TR">“Otobüslerden haber var mı?” diye sordu Kittridge. Joe Robinson tayınlar hakkında bilgi almaya gitmişti, Wood’la Delores de su bulmaya gitmişlerdi. April kardeşinin yan çadırdan çocuklarla gezmesine izin vermişti; uzağa gitmemesini söylemişti. Danny, Tim’e eşlik etmişti. “Millet ne diyor?”</span></p>

      <p class="paragraf"><span class="metin-1" xml:lang="tr-TR">“Yarın gelecek diyorlar hep.” Fred Wilkes sırım gibi, en az yetmiş yaşında, parlak mavi gözlü bir adamdı; sıcak yüzünden gömleğini çıkardığından yelpaze şeklindeki, ince, beyaz göğüs kılları meydandaydı. Bu kısa boylu adam, kendisiyle tezat oluşturan iriyarı eşiyle birlikte remi oynuyordu. Bir çift portatif karyolaya karşılıklı oturmuşlardı ve bir karton kutuyu masa niyetine kullanıyorlardı. “Yakında gelmezlerse milletin sabrı taşacak. O zaman ne olacak?”</span></p>

      <p class="paragraf"><span class="metin-1" xml:lang="tr-TR">Kittridge dışarı çıktı. Etrafları askerlerle çevriliydi; şimdilik güvendeydiler. Ama her şey durmuştu sanki, herkes bir şeyler olmasını bekliyordu. Piyade erleri çit boyunca, yüzer metre aralıklarla nöbet tutuyorlardı. Hepsi de ameliyat maskesi takmıştı. Tek giriş çıkış yolu öndeki kamp kapısıydı görünüşe göre. Kittridge kampın kuzeyindeki alçak, penceresiz, armasız ve işaretsiz binanın girişinin iki yanında beton bariyerler gördü. Doğudan gelen bir çift siyah, ışıl ışıl helikopterin geniş bir tur attıktan sonra çatıya inmesini seyretti. İlk helikopterden dört adam indi; siyah gözlüklü, beyzbol kepli, kurşun geçirmez yelekli ve otomatik tüfekliydiler.</span> <span class="metin-italik" xml:lang="tr-TR">Asker değiller,</span> <span class="metin-1" xml:lang="tr-TR">diye düşündü Kittridge.</span> <span class="metin-italik" xml:lang="tr-TR">Kıyafetlerine bakılırsa</span> <span class="metin-italik" xml:lang="tr-TR">Blackbird’den veya Riverstone’dan olabilirler.</span> <span class="metin-1" xml:lang="tr-TR">Dört adam çatının birer köşesinde durdular.</span></p>

      <p class="paragraf"><span class="metin-1" xml:lang="tr-TR">İkinci helikopterin kapıları açıldı. Kittridge daha iyi görebilmek için elini gözlerine siper etti. Bir an hiçbir şey olmadı; sonra turuncu biyo-giysili biri indi. Onu beş kişi takip etti. Helikopterlerin pervaneleri hâlâ dönüyordu. Biyo-giysili kişiler kısa bir görüşmeden sonra helikopterin kargo bölümünden, her biri aşağı yukarı tabut büyüklüğünde olan ve alt çerçevelerinde tekerlekler bulunan bir çift uzun çelik kutuyu çıkardılar. İki kutuyu çatıdaki, kulübeyi andıran ufak bir yapıya götürdüler... Kittridge bunun servis asansörü olduğunu tahmin etti. Birkaç dakika geçti; altı kişi tekrar belirdiler ve ikinci helikoptere bindiler. Önce birinci helikopter, ardından da ikincisi havalanıp uzaklaştı.</span></p>

      <p class="paragraf"><span class="metin-1" xml:lang="tr-TR">April arkadan yaklaştı. “Bunu ben de fark ettim” dedi. “Ne olduğu konusunda bir fikrin var mı?”</span></p>

      <p class="paragraf"><span class="metin-1" xml:lang="tr-TR">“Önemsizdir belki.” Kittridge elini indirdi. “Tim nerede?”</span></p>

      <p class="paragraf"><span class="metin-1" xml:lang="tr-TR">“Arkadaş edinmeye başladı bile. Çocuklarla futbol oynuyor.”</span></p>

      <p class="paragraf"><span class="metin-1" xml:lang="tr-TR">Helikopterlerin gözden kaybolmasını seyrettiler.</span> <span class="metin-italik" xml:lang="tr-TR">Mesele her ne ise,</span> <span class="metin-1" xml:lang="tr-TR">diye düşündü Kittridge,</span> <span class="metin-italik" xml:lang="tr-TR">önemsiz değil.</span></p>

      <p class="paragraf"><span class="metin-1" xml:lang="tr-TR">“Burada güvende olur muyuz sence?” diye sordu April.</span></p>

      <p class="paragraf"><span class="metin-1" xml:lang="tr-TR">“Neden olmayalım ki?”</span></p>

      <p class="paragraf"><span class="metin-1" xml:lang="tr-TR">“Bilmem.” Kızın yüzü tersini söylüyordu ama; Kittridge’le aynı şeyi düşünüyordu. “Dün gece, laboratuvarda... Yani demek istediğim, bazen böyle davranabiliyorum. Niyetim özel hayatına burnumu sokmak değildi.”</span></p>

      <p class="paragraf"><span class="metin-1" xml:lang="tr-TR">“İstemesem anlatmazdım.”</span></p>

      <p class="paragraf"><span class="metin-1" xml:lang="tr-TR">Kız aynı anda hem ona, hem de başka yere bakıyordu her nasılsa. Böyle anlarda yaşından büyük gösteriyordu.</span> <span class="metin-italik" xml:lang="tr-TR">Göstermiyor,</span> <span class="metin-1" xml:lang="tr-TR">diye düşündü Kittridge;</span> <span class="metin-italik" xml:lang="tr-TR">öyle gerçekten.</span></p>

      <p class="paragraf"><span class="metin-1" xml:lang="tr-TR">“Sahiden on sekiz yaşında mısın?”</span></p>

      <p class="paragraf"><span class="metin-1" xml:lang="tr-TR">Kız bu soruyu eğlenceli bulmuş gibiydi. “Neden sordun? Göstermiyor muyum?”</span></p>

      <p class="paragraf"><span class="metin-1" xml:lang="tr-TR">Kittridge utancını gizlemek için omuz silkti; o soru ağzından çıkıvermişti. “Hayır. Yani evet, gösteriyorsun. Ben sadece... bilmiyorum.”</span></p>

      <p class="paragraf"><span class="metin-1" xml:lang="tr-TR">April’ın çok eğlendiği belliydi. “Kızlar yaşlarını söylemez. Ama içini rahatlatmak için söyleyeyim; evet, on sekiz yaşındayım. On sekiz yıl, iki ay, on yedi gün. Saydığım filan yok gerçi.”</span></p>

      <p class="paragraf"><span class="metin-1" xml:lang="tr-TR">Göz göze gelip bakıştılar; bunu ister gibiydiler.</span> <span class="metin-italik" xml:lang="tr-TR">Bu kızda, bu April’da beni cezbeden ne?</span> <span class="metin-1" xml:lang="tr-TR">diye merak etti Kittridge.</span></p>

      <p class="paragraf"><span class="metin-1" xml:lang="tr-TR">“Tabanca konusunda sana borçluyum hâlâ” dedi kız, “ona el koymuş olsalar da. Aslında hayatımda aldığım en güzel hediyeydi galiba.”</span></p>

      <p class="paragraf"><span class="metin-1" xml:lang="tr-TR">“Ben de şiiri sevdim. Ödeştik diyelim. Adamın adı neydi?”</span></p>

      <p class="paragraf"><span class="metin-1" xml:lang="tr-TR">“T. S. Eliot.”</span></p>

      <p class="paragraf"><span class="metin-1" xml:lang="tr-TR">“Başka şiirleri var mı?”</span></p>

      <p class="paragraf"><span class="metin-1" xml:lang="tr-TR">“Var, ama çoğu saçma. Bana sorarsan tek hitlik bir şairdi.”</span></p>

      <p class="paragraf"><span class="metin-1" xml:lang="tr-TR">Silahları yoktu, dış dünyaya haber gönderme imkânları yoktu. Kittridge otobüsle yola devam etseler daha iyi olup olmayacağını bir kez daha merak etti.</span></p>

      <p class="paragraf"><span class="metin-1" xml:lang="tr-TR">“Eh, buradan çıkınca şiirlerine bakarım.”</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-19" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">17</span></p>

      <p class="cizgi30" xml:lang="en-GB"><img alt="19255.jpg" class="Basic-Graphics-Frame" src="../Images/19255.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-italik" xml:lang="tr-TR">Grey.</span></p>

      <p class="paragraf"><span class="metin-1" xml:lang="tr-TR">Beyazlık ve salınma hissi. Grey bir arabada olduğunu fark etti. Bu tuhaftı, çünkü araba aynı zamanda yataklı, şifoniyerli ve televizyonlu bir yatak odasıydı; böyle arabalar üretmeye ne zaman başlamışlardı? Grey yataklardan birinin dibine oturmuştu, odayı sürüyordu –direksiyon mili yerden eğik çıkmıştı; televizyon da arabanın ön camıydı– ve yan yatakta oturan Lila sarmalanmış pembe bir şeyi göğsüne bastırıyordu. “Geldik mi Lawrence?” diye sordu Lila. “Bebeğin altını değiştirmek gerek.”</span> <span class="metin-italik" xml:lang="tr-TR">Bebek mi?</span> <span class="metin-1" xml:lang="tr-TR">diye düşündü Grey. Bu ne zaman olmuştu ki? Doğmasına aylar yok muydu daha? “Öyle güzel bir kız ki” dedi Lila usulca. “Bebeğimiz öyle güzel ki. Onu vurmak zorunda olmasaydık keşke.” “Neden vurmak zorundayız ki?” diye sordu Grey. “Saçmalama” dedi Lila. “Artık bütün bebekleri vuruyoruz. Onları yemesinler diye.”</span></p>

      <p class="paragraf"><span class="metin-italik" xml:lang="tr-TR">Lawrence Grey.</span></p>

      <p class="paragraf"><span class="metin-1" xml:lang="tr-TR">Rüya değişti –Grey rüya gördüğünü bir yönüyle bilirken, bir başka yönüyle bilmiyordu–; Grey şimdi tanktaydı. Saldırmaya gelen bir şey vardı, ama Grey kımıldayamıyordu. Emekleme pozisyonundaydı, kan içiyordu. İşi kan içmekti, hepsini içmekti ki imkânsızdı bu; kapak deliğinden akan kanlar içeriyi doldurmaya başlamıştı. Bir kan okyanusu. Kanın seviyesi giderek yükseldi, Grey’in çenesine kadar geldi; Grey’in ağzına ve burnuna kan doluyordu, nefes alamıyordu, boğuluyordu...</span></p>

      <p class="paragraf"><span class="metin-italik" xml:lang="tr-TR">Lawrence Grey. Uyan.</span></p>

      <p class="paragraf"><span class="metin-1" xml:lang="tr-TR">Gözlerini açınca parlak bir ışık gördü. Boğazına bir şey takılmıştı sanki; öksürmeye başladı. Rüyasında boğulduğunu mu görmüştü? Ama rüya dağılmaya başlamıştı bile, görüntüleri atomlarına ayrılıyor ve geride yalnızca korkunun tortusu kalıyordu.</span></p>

      <p class="paragraf"><span class="metin-1" xml:lang="tr-TR">Grey neredeydi?</span></p>

      <p class="paragraf"><span class="metin-1" xml:lang="tr-TR">Bir çeşit hastanedeydi. Üstünde hasta önlüğünden başka bir şey yoktu; üşüdüğünü hissetti. Yatağın demirlerine kalın kayışlarla, el ve ayak bileklerinden bağlanmıştı; lahitte yatan bir mumya gibiydi. Hasta önlüğünün altından çıkan yılansı borular, tıbbi cihazların bulunduğu bir troyler arabaya kadar uzanıyordu; sağ koluna serum bağlanmıştı.</span></p>

      <p class="paragraf"><span class="metin-1" xml:lang="tr-TR">Odada biri vardı.</span></p>

      <p class="paragraf"><span class="metin-1" xml:lang="tr-TR">Aslında iki kişiydiler, yatağın ayakucunda duruyorlardı, kabarık biyo-giysiler giymişlerdi, plastik maskeleri yüzlerini gizliyordu. Arkalarında kalın bir çelik kapı, duvarın üst köşesinde de sahneyi gözünü kırpmadan seyreden bir güvenlik kamerası vardı.</span></p>

      <p class="paragraf"><span class="metin-1" xml:lang="tr-TR">“Bay Grey. Ben Horace Guilder” dedi soldaki kişi. Guilder adamın sesinin neşeli olmasını tuhaf buldu. “Bu da iş arkadaşım Doktor Nelson. Nasılsınız?”</span></p>

      <p class="paragraf"><span class="metin-1" xml:lang="tr-TR">Grey adamların yüzlerine odaklanmak için elinden geleni yaptı. Konuşan kişi koca kafalı ve geniş çeneli, soluk tenli, orta yaşlı biriydi; diğer adamsa çok daha gençti, birbirine yakın duran siyah gözleri ve ufak, bakımsız bir keçi sakalı vardı. Grey’in daha önce gördüğü doktorlara benzemiyordu hiç.</span></p>

      <p class="paragraf"><span class="metin-1" xml:lang="tr-TR">Grey dudaklarını yalayıp yutkundu. “Burası neresi? Elim kolum neden bağlı?”</span></p>

      <p class="paragraf"><span class="metin-1" xml:lang="tr-TR">Guilder rahatlatıcı bir sesle yanıt verdi. “Güvenliğiniz için Bay Grey. Sizdeki tersliğin ne olduğunu bulmaya çalışıyoruz. Nerede olduğunuza gelince” dedi, “maalesef bunu henüz söyleyemem. Burada dostlar arasında olduğunuzu bilmeniz yeterli.”</span></p>

      <p class="paragraf"><span class="metin-1" xml:lang="tr-TR">Grey kendisine muhtemelen sakinleştirici verildiğini fark etti; kımıldayamıyordu ve bunun sebebi kayışlar değildi sadece. Uzuvları demir gibi ağırdı, beyninde aylakça ve amaçsızca dolanan düşünceler akvaryumdaki süs balıkları gibiydi. Guilder bir bardak suyu Grey’in dudaklarına götürdü.</span></p>

      <p class="paragraf"><span class="metin-1" xml:lang="tr-TR">“Haydi, için.”</span></p>

      <p class="paragraf"><span class="metin-1" xml:lang="tr-TR">Grey’in midesi bulandı... Suyun kokusu bile iğrençti, fazla klorlanmış havuz suyu gibi kokuyordu. Grey’in aklından karanlık düşünceler geçti: tanktaki kana yüzünü iştahla gömmesi. Bu gerçekten olmuş muydu? Yoksa rüya mıydı? Ama bu soruları düşünür düşünmez başının bir çeşit gürlemeyle dolduğunu hissetti ve öyle yoğun bir açlığa kapıldı ki, bütün vücudu kasılıp kayışları zorladı.</span></p>

      <p class="paragraf"><span class="metin-1" xml:lang="tr-TR">“Sakin olun” dedi Guilder, birden geri çekilerek. “Sakin.”</span></p>

      <p class="paragraf"><span class="metin-1" xml:lang="tr-TR">Grey sisin içinden yükselen başka görüntüler görüyordu. Yoldaki tank, ölü askerler, dört bir yanda patlamalar; Volvo’nun camını kıran eli ve alev alan tarlalar, mısırların arasından geçen araba ve helikopterin parlak ışıkları, Lila’yı sürükleyerek götüren astronot giysili adamlar.</span></p>

      <p class="paragraf"><span class="metin-1" xml:lang="tr-TR">“Lila nerede? Ona ne yaptınız?”</span></p>

      <p class="paragraf"><span class="metin-1" xml:lang="tr-TR">Guilder’ın gözucuyla baktığı Nelson kaşlarını çattı. Adamın yüzü</span> <span class="metin-italik" xml:lang="tr-TR">İlginç,</span> <span class="metin-1" xml:lang="tr-TR">diyordu sanki.</span></p>

      <p class="paragraf"><span class="metin-1" xml:lang="tr-TR">“Merak etmeyin Bay Grey, ona iyi bakıyoruz. Aslında koridorun hemen karşısında kendisi.”</span></p>

      <p class="paragraf"><span class="metin-1" xml:lang="tr-TR">“Onu sakın incitmeyin.” Grey yumruklarını sıkmıştı; kayışları zorluyordu. “Ona elinizi sürerseniz...”</span></p>

      <p class="paragraf"><span class="metin-1" xml:lang="tr-TR">“Ne yaparsınız Bay Grey?”</span></p>

      <p class="paragraf"><span class="metin-1" xml:lang="tr-TR">Ama Grey’in çabalaması boşunaydı; kayışlar sağlamdı. Ayrıca ona verdikleri şey yüzünden (her ne ise) güçsüzdü.</span></p>

      <p class="paragraf"><span class="metin-1" xml:lang="tr-TR">“Heyecanlanmamaya çalışın Bay Grey. Arkadaşınız gayet iyi. Bebek de öyle. Siz ikinizin nasıl bir araya geldiğinizi tam olarak bilmiyoruz. Bize bu konuda yardımcı olabileceğinizi umuyordum.”</span></p>

      <p class="paragraf"><span class="metin-1" xml:lang="tr-TR">“Ne diye öğrenmek istiyorsun?”</span></p>

      <p class="paragraf"><span class="metin-1" xml:lang="tr-TR">Maskenin ardındaki kaşlardan biri şüpheyle kalktı. “Birincisi, görünüşe göre Colorado’dan sağ çıkan son iki kişi sizsiniz. Bu ilgimizi çeken bir mesele inanın. O kadın Şale’de miydi? Orada mı tanıştınız?”</span></p>

      <p class="paragraf"><span class="metin-1" xml:lang="tr-TR">O sözcüğü duymak bile Grey’in paniğe kapılmasına yol açtı. “Şale mi?”</span></p>

      <p class="paragraf"><span class="metin-1" xml:lang="tr-TR">“Evet Bay Grey. Şale.”</span></p>

      <p class="paragraf"><span class="metin-1" xml:lang="tr-TR">Grey başını iki yana salladı. “Hayır.”</span></p>

      <p class="paragraf"><span class="metin-1" xml:lang="tr-TR">“Nerede peki?”</span></p>

      <p class="paragraf"><span class="metin-1" xml:lang="tr-TR">Grey yutkundu. “Home Depot’ta.”</span></p>

      <p class="paragraf"><span class="metin-1" xml:lang="tr-TR">Guilder suskun kaldı bir an. “Nerede?”</span></p>

      <p class="paragraf"><span class="metin-1" xml:lang="tr-TR">Grey kafasını toplamaya çalıştı, ama beyni yine bulanmıştı. “Denver’da bir yerde. Adını bilmiyorum. Lila bebek odasını boyamamı istedi.”</span></p>

      <p class="paragraf"><span class="metin-1" xml:lang="tr-TR">Guilder’ın hemen döndüğü ikinci adam omuz silkti. “Fentanil yüzünden olabilir” dedi Nelson. “Düşüncelerini toplaması biraz zaman alabilir.”</span></p>

      <p class="paragraf"><span class="metin-1" xml:lang="tr-TR">Ama Guilder azimliydi. Adamın bakışları sertleşmişti. Grey’in içini okuyordu sanki. “Şale’de neler olduğunu bilmemiz gerek. Nasıl kaçtınız?”</span></p>

      <p class="paragraf"><span class="metin-1" xml:lang="tr-TR">“Hatırlamıyorum.”</span></p>

      <p class="paragraf"><span class="metin-1" xml:lang="tr-TR">“Orada bir kız var mıydı? Onu gördünüz mü?”</span></p>

      <p class="paragraf"><span class="metin-1" xml:lang="tr-TR">Bir kız mı vardı? Neden bahsediyorlardı?</span></p>

      <p class="paragraf"><span class="metin-1" xml:lang="tr-TR">“Kimseyi görmedim. Ben sadece... Bilmiyorum. Her şey öyle karışıktı ki. Gözümü Red Roof’ta açtım.”</span></p>

      <p class="paragraf"><span class="metin-1" xml:lang="tr-TR">“Red Roof mu? O ne?”</span></p>

      <p class="paragraf"><span class="metin-1" xml:lang="tr-TR">“Motel, otobanda.”</span></p>

      <p class="paragraf"><span class="metin-1" xml:lang="tr-TR">Guilder kaşlarını çattı. “Ne zaman?”</span></p>

      <p class="paragraf"><span class="metin-1" xml:lang="tr-TR">Grey hesaplamaya çalıştı. “Üç gün önce? Hayır, dört.” Yastıktaki başını onaylarcasına salladı. “Dört gün.”</span></p>

      <p class="paragraf"><span class="metin-1" xml:lang="tr-TR">İki adam bakıştılar. “Bu saçma” dedi Nelson. “Şale yıkılalı yirmi iki gün oluyor. Bu adam Rip Van Winkle değil ki.”</span></p>

      <p class="paragraf"><span class="metin-1" xml:lang="tr-TR">“O üç hafta boyunca neredeydiniz?” diye sordu Guilder ısrarla.</span></p>

      <p class="paragraf"><span class="metin-1" xml:lang="tr-TR">Bu soru saçmaydı. Üç hafta?</span></p>

      <p class="paragraf"><span class="metin-1" xml:lang="tr-TR">“Bilmiyorum” dedi Grey.</span></p>

      <p class="paragraf"><span class="metin-1" xml:lang="tr-TR">“Size tekrar soracağım Bay Grey. Lila, Şale’de miydi? Onunla orada mı tanıştınız?”</span></p>

      <p class="paragraf"><span class="metin-1" xml:lang="tr-TR">“Dedim ya” dedi Grey. Artık yalvarıyordu, direnmiyordu. “Home Depot’taydı.”</span></p>

      <p class="paragraf"><span class="metin-1" xml:lang="tr-TR">Düşünceleri gider deliğinden akan su misali dönüyordu. Ona verdikleri şey her ne ise, aklını epey bulandırmıştı. Grey kayışların sebebini anlayınca korkuya kapıldı. Onu inceleyeceklerdi. Çubukları inceledikleri gibi. Sıfır’ı inceledikleri gibi. İşleri bitince de Richards veya onun gibi biri Grey’in üstüne kırmızı ışık tutacaktı ve Grey’in hayatı sona erecekti.</span></p>

      <p class="paragraf"><span class="metin-1" xml:lang="tr-TR">“Lütfen, sizin istediğiniz benim. Kaçtığım için üzgünüm. Ama Lila’yı incitmeyin.”</span></p>

      <p class="paragraf"><span class="metin-1" xml:lang="tr-TR">İki adam hiç konuşmadan, maskelerinin ardından ona baktılar bir an. Sonra Nelson’a dönen Guilder başıyla onay verdi.</span></p>

      <p class="paragraf"><span class="metin-1" xml:lang="tr-TR">“Tekrar uyut.”</span></p>

      <p class="paragraf"><span class="metin-1" xml:lang="tr-TR">Nelson troyler arabadan bir şırınga ve içinde berrak sıvı bulunan küçük bir şişe aldı. Grey âcizce bakarken Nelson iğneyi serum borusuna soktu ve pistona bastırdı.</span></p>

      <p class="paragraf"><span class="metin-1" xml:lang="tr-TR">“Ben temizlik yaparım o kadar” dedi Grey halsizce. “Hademeyim sadece.”</span></p>

      <p class="paragraf"><span class="metin-1" xml:lang="tr-TR">“Ah, bence bundan çok daha fazlasısınız Bay Grey.”</span></p>

      <p class="paragraf"><span class="metin-1" xml:lang="tr-TR">Grey bu sözü duyarken tekrar bilincini yitirdi.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Guilder’la Nelson hava kilitli kapıdan geçip arınma odasına girdiler. Önce biyo-giysilerini çıkarmadan duş aldılar; sonra da soyunup, kimyevi madde kokan bir sabunla tepeden tırnağa yıkandılar. Güçlü bir dezenfektanla bir dakika gargara yapıp lavaboya tükürdüler. Grey’in durumu hakkında daha fazla bilgi edinene dek bu sıkıcı ritüele uymaları akıllıca olurdu.</span></p>

      <p class="paragraf"><span class="metin-1" xml:lang="tr-TR">Binada sadece gerekli personel vardı: üç laboratuvar teknisyeni –Guilder onlara Wynken, Blynken ve Nod diyordu–, bir tıp doktoru ve dört kişilik Blackbird güvenlik ekibi. Seksenlerin sonunda nükleer, biyolojik ya da kimyasal etkenlere maruz kalmış askerlerin tedavisi için inşa edilmiş olan binanın sistemleri epey sorunluydu –toprak üstündeki HVAC</span><span class="dipnot"><a class="footnote-link" href="#footnote-225-13" id="footnote-225-13-backlink">13</a></span> <span class="metin-1" xml:lang="tr-TR">ünitesi ve tesisin tamamındaki güvenlik kamerası sistemi bozuktu– ve içerideki terk edilmişlik havası rahatsız ediciydi. Ama burası onları en son arayacakları yerdi.</span></p>

      <p class="paragraf"><span class="metin-1" xml:lang="tr-TR">Nelson’la Guilder laboratuvara girdiler; içinde masalar bulunan bu geniş odadaki cihazların arasında, virüsü bulup çoğaltmak için gerekli olan güçlü mikroskoplarla kan karıştırıcılar vardı. Grey’le Lila baygınken tomografileri çekilmiş ve kanları alınmıştı; kan tahlillerinden sonuç çıkmasa da, Grey’in tomografisi adamın timüsünün enfekte olmuş kişilerde tipik olan şekilde büyüdüğünü göstermişti. Nelson’la Guilder başka semptoma rastlamamışlardı. Grey diğer her açıdan son derece sağlıklı görünüyordu. Sağlıklıdan da öte: Adam maraton koşabilir gibiydi.</span></p>

      <p class="paragraf"><span class="metin-1" xml:lang="tr-TR">“Gel, sana bir şey göstereyim” dedi Nelson.</span></p>

      <p class="paragraf"><span class="metin-1" xml:lang="tr-TR">Guilder’ı yandaki çalışma odasına, terminale götürdü. Bir klasörü açıp bir JPEG dosyasına tıkladı. Ekranda Lawrence Grey’in fotoğrafı belirdi. Daha doğrusu, Grey’e</span> <span class="metin-italik" xml:lang="tr-TR">benzeyen</span> <span class="metin-1" xml:lang="tr-TR">bir adamın; fotoğraftaki sima çok daha yaşlı görünüyordu. Derisi sarkmıştı, saçı epey seyrekti ve çukura kaçmış gözleri kameraya donuk, neredeyse bön bir ifadeyle bakıyordu.</span></p>

      <p class="paragraf"><span class="metin-1" xml:lang="tr-TR">“Bu ne zaman çekilmiş?” diye sordu Guilder.</span></p>

      <p class="paragraf"><span class="metin-1" xml:lang="tr-TR">“On yedi ay önce. Bunlar Richards’ın dosyaları.”</span></p>

      <p class="paragraf"><span class="metin-italik" xml:lang="tr-TR">Vay be,</span> <span class="metin-1" xml:lang="tr-TR">diye düşündü Guilder. Tam Lear’ın dediği gibiydi.</span></p>

      <p class="paragraf"><span class="metin-1" xml:lang="tr-TR">“Grey virüslüyse” dedi Nelson, “virüsün onun vücudunda neden farklı davrandığı önemli. Belki de şimdiye kadar görmediğimiz bir varyanttır, diğerleri gibi timüsü harekete geçirdikten sonra bir şekilde edilgenleşiyordur. Veya Grey’in bir özelliği vardır belki.”</span></p>

      <p class="paragraf"><span class="metin-1" xml:lang="tr-TR">Guilder kaşlarını çattı. “Nasıl bir özellik?”</span></p>

      <p class="paragraf"><span class="metin-1" xml:lang="tr-TR">“Bilmem. Bir çeşit doğal bağışıklığı vardır muhtemelen, ama emin olmak imkânsız. Kullandığı antiandrojenlerle ilgili olabilir. Bütün temizlikçiler yüksek dozda kullanıyordu. Depo-Provera, spironolakton, prednizon.”</span></p>

      <p class="paragraf"><span class="metin-1" xml:lang="tr-TR">“Sebep steroitler mi sence?”</span></p>

      <p class="paragraf"><span class="metin-1" xml:lang="tr-TR">Nelson hafifçe omuz silkti. “Etkili olmuş olabilirler. Virüsün tıpkı antiandrojenler gibi endokrin sistemiyle etkileşime geçtiğini biliyoruz.” Klasörü kapatıp koltuğunda döndü. “Ama bir şey daha var. Kadını biraz araştırdım. Çok şey bulamadım, ama bulduklarım ilginç olabilir. Senin için çıktı aldım.”</span></p>

      <p class="paragraf"><span class="metin-1" xml:lang="tr-TR">Nelson kalın bir dosyayı uzattı. Guilder ilk sayfayı açtı.</span></p>

      <p class="paragraf"><span class="metin-1" xml:lang="tr-TR">“Doktor muymuş?”</span></p>

      <p class="paragraf"><span class="metin-1" xml:lang="tr-TR">“Ortopedi cerrahı. Devam et.”</span></p>

      <p class="paragraf"><span class="metin-1" xml:lang="tr-TR">Guilder okudu. Lila Beatrice Kyle, 29 Eylül 1974’te Boston, Massachusetts’te doğmuştu. Anne babası akademisyendi; babası Boston Üniversitesi’nde İngilizce profesörüydü, annesiyse Simmons’ta tarih öğretmeniydi. Önce Andover’da, sonra da Wellesley’de okuyan kadın, Dartmouth-Hitchcock’ta dört yıl öğrenim görüp tıp diploması almıştı. Denver Genel Hastanesi’nde ihtisas yapmış ve burslu okumuştu. Bütün bunlar etkileyici olsa da, Guilder’ın işine yaramazdı. Bir sonraki sayfaya geçti. Şimdi neye bakıyordu? Dört yıl öncesinin tarihini taşıyan bir IRS</span><span class="dipnot"><a class="footnote-link" href="#footnote-225-14" id="footnote-225-14-backlink">14</a></span> <span class="metin-1" xml:lang="tr-TR">1040 formunun ilk sayfasına.</span></p>

      <p class="paragraf"><span class="metin-1" xml:lang="tr-TR">Lila Kyle, Brad Wolgast’la evliydi.</span></p>

      <p class="paragraf"><span class="metin-1" xml:lang="tr-TR">“Şaka yapıyorsun.”</span></p>

      <p class="paragraf"><span class="metin-1" xml:lang="tr-TR">Nelson muzafferce sırıtıyordu. “Hoşuna gideceğini söylemiştim.</span> <span class="metin-italik" xml:lang="tr-TR">Bizim</span> <span class="metin-1" xml:lang="tr-TR">Ajan Wolgast. Bir çocukları, kızları olmuş ve kız ölmüş. Bir çeşit ırsi kalp rahatsızlığı yüzünden. Kızın ölümünden üç yıl sonra boşanmışlar. Dört ay önce kadın kendisiyle aynı hastanede çalışan bir doktorla, saygın bir kardiyologla evlenmiş. O adamla da ilgili birkaç sayfa yazı var, ama kayda değer bir bilgi bulamadım.”</span></p>

      <p class="paragraf"><span class="metin-1" xml:lang="tr-TR">“Tamam, o kadın doktormuş demek. Peki Şale’de çalıştığına dair bir kayıt var mı? Orada çalışanlardan biri olabilir mi?”</span></p>

      <p class="paragraf"><span class="metin-1" xml:lang="tr-TR">Nelson başını iki yana salladı. “Hiç kayıt yok. Hem Richards bunu gözden kaçırmazdı bence. Grey’in o kadını nereden tanıdığı konusunda yalan söylediğini düşünmek için bir sebep yok görebildiğim kadarıyla.”</span></p>

      <p class="paragraf"><span class="metin-1" xml:lang="tr-TR">“İlk uydu görüntüsünde gördüğümüz steyşın vagonun içinde o kadın vardı belki de. Aracın içi görünmüyordu.”</span></p>

      <p class="paragraf"><span class="metin-1" xml:lang="tr-TR">“Doğru. Ama Grey’in onunla tanıştığı yer konusunda yalan söylediğini sanmıyorum. Uydurulamayacak kadar tuhaf bir hikâye çünkü. Hem kadının Denver’daki adresini kontrol ettim: Evinin sadece birkaç kilometre ötesinde bir Home Depot mağazası var. Grey de o tarafa doğru gidiyordu zaten. Sen kadınla konuştun. Grey’in bir çeşit kalifiye işçi olduğunu düşünüyor sanki. Bence onun dünyadan haberi yok. Keçileri kaçırmış.”</span></p>

      <p class="paragraf"><span class="metin-1" xml:lang="tr-TR">“</span><span class="metin-italik" xml:lang="tr-TR">Resmi</span> <span class="metin-1" xml:lang="tr-TR">teşhisin bu mu?”</span></p>

      <p class="paragraf"><span class="metin-1" xml:lang="tr-TR">Nelson omuz silkti. “Kadının kayıtlarında psikiyatrik hastalık görünmüyor, ama kendini onun yerine koy. Kadın hamile, saklanıyor, kaçıyor. Etrafındaki insanlar paramparça ediliyor. Kadın bir şekilde sağ kalmayı başarıyor, ama yapayalnız kalıyor. Sen olsan ne hissederdin? Beyin oldukça esnek bir organdır. Şu an o kadının beyni gerçekliğini baştan yazıyor ve bunu gayet iyi beceriyor. Grey’in dosyasından yola çıkarak şunu söyleyebilirim ki, o ikisinin ortak yönleri aslında epey fazla.”</span></p>

      <p class="paragraf"><span class="metin-1" xml:lang="tr-TR">Guilder bir an düşündükten sonra dosyayı masaya bıraktı. “Eh, ben ikna olmadım. Bu ikisinin tesadüfen tanışma ihtimali nedir ki? Bu kadar büyük tesadüf olmaz.”</span></p>

      <p class="paragraf"><span class="metin-1" xml:lang="tr-TR">“Haklı olabilirsin” dedi Nelson. “Her halükârda, elimizde fazla bilgi yok. Belki de kadın virüs kaptı ve bunu saptayamıyoruz. Belki de gebeliği virüsü bir şekilde gizliyordur.”</span></p>

      <p class="paragraf"><span class="metin-1" xml:lang="tr-TR">“Kaç aylık hamile?”</span></p>

      <p class="paragraf"><span class="metin-1" xml:lang="tr-TR">“Uzman değilim, ama ceninin büyüklüğüne bakarak aşağı yukarı otuz hafta diyebilirim. Suresh’e sorabilirsin.”</span></p>

      <p class="paragraf"><span class="metin-1" xml:lang="tr-TR">Suresh, Guilder’ın USAMRIID’den getirdiği doktordu. Bulaşıcı hastalıklar uzmanıydı ve Özel Kuvvetler’e sadece altı ay önce atanmıştı. Guilder ona pek bir şey anlatmamıştı; Grey ile kadının “şüpheli şahıslar” olduğunu söylemişti sadece.</span></p>

      <p class="paragraf"><span class="metin-1" xml:lang="tr-TR">“Grey’den doğru dürüst bir virüs kültürü elde etmemiz ne kadar sürer?”</span></p>

      <p class="paragraf"><span class="metin-1" xml:lang="tr-TR">“Duruma göre değişir. Virüsü izole edebilirsek, kırk sekiz ila yetmiş iki saat. Fikrimi sorarsan, bence en iyisi onu Atlanta’ya postalamak. Bu iş için en iyi imkânlara sahip onlar. Hem Grey bağışıklıysa, geçmişine sünger çekmemeleri için sebep göremiyorum. Mesele bu denli büyükken...”</span></p>

      <p class="paragraf"><span class="metin-1" xml:lang="tr-TR">Guilder başını iki yana salladı. “Elimizde somut bir şey olana kadar bekleyelim.”</span></p>

      <p class="paragraf"><span class="metin-1" xml:lang="tr-TR">“Fazla beklemesek iyi olur bence. Gidişat hoş değil.”</span></p>

      <p class="paragraf"><span class="metin-1" xml:lang="tr-TR">“Fazla beklemeyiz. Ama adamı duydun. Motelde uyuduğunu sanıyor. Elimizde bundan fazlası olmazsa bizi ciddiye almazlar. İkimizi de hapse tıkarlar, anahtarı da fırlatıp atarlar; o da</span> <span class="metin-italik" xml:lang="tr-TR">şanslıysak</span> <span class="metin-1" xml:lang="tr-TR">eğer.”</span></p>

      <p class="paragraf"><span class="metin-1" xml:lang="tr-TR">Kaşlarını çatan Nelson sakalına düşünceli bir tavırla dokundu. “Ne demek istediğini anlıyorum.”</span></p>

      <p class="paragraf"><span class="metin-1" xml:lang="tr-TR">“Onlara söylemeyelim demiyorum” dedi Guilder. “Ama adımlarımızı dikkatli atalım. Hele yetmiş iki saat geçsin, ondan sonra ararım, tamam mı?”</span></p>

      <p class="paragraf"><span class="metin-1" xml:lang="tr-TR">Buz gibi bir sessizlik oldu bir an. Nelson kanmış mıydı? Adam başıyla onayladı.</span></p>

      <p class="paragraf"><span class="metin-1" xml:lang="tr-TR">“Sen araştırmaya devam et.” Guilder, kolunu Nelson’ın omzuna attı. “Suresh’e de söyle, o ikisine sakinleştirici vermeyi şimdilik sürdürsün. Ne olur ne olmaz, bakarsın dönüşüverirler.”</span></p>

      <p class="paragraf"><span class="metin-1" xml:lang="tr-TR">“O kayışlar dayanır mı sence?”</span></p>

      <p class="paragraf"><span class="metin-1" xml:lang="tr-TR">Retorik bir soruydu bu; yanıtı iki adam da biliyordu.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Nelson’ı laboratuvarda bırakan Guilder asansörle çatıya çıktı. Sol bacağı yine çekiyordu; yürürken hıçkırık tutmuş gibi sarsılıyordu. Blackbird ekibinin lideri çatıdaydı; Guilder’ı görünce başını hafifçe sallayarak selam verdi, ama bunun dışında onu rahat bıraktı. Adam eski kulağı kesiklerdendi; damperli kamyon gibiydi, kolları yangın musluğu kalınlığındaydı, yüzündeyse ailesi zengin, iriyarı bir üniversitelinin kibirli ve küçümseyici gülümsemesi olurdu hep. Spor güneş gözlüğü ve beyzbol kepi takıp çelik yelek giyen Masterson gerçek bir insandan çok bir aksiyon figürü gibiydi. Bu tipleri nereden buluyorlardı? Tarlada falan mı yetiştiriyorlardı? Yoksa steril cam kaplarda mı? Bunlar bildiğin kabadayıydılar ve Guilder onlarla muhatap olmaktan asla hoşlanmamıştı –Richards bunlara birinci sınıf bir örnekti–, ama neredeyse robot kadar itaatkâr olmalarının onları bazı işler için ideal kıldığı doğruydu; var olmasalardı, icat edilmeleri gerekirdi.</span></p>

      <p class="paragraf"><span class="metin-1" xml:lang="tr-TR">Guilder çatının kenarına gitti. Vakit öğleni biraz geçiyordu, havada yaprak kımıldamıyordu, tepedeki beyaz güneş biçimsizdi, arazi de bilardo masası gibi dümdüz ve boştu. Düz ufukta seçilen yegâne şeyler, ışıldayan bir kubbeli bina (üniversite binasıydı herhalde) ve bunun hemen güneyindeki, kâse şeklindeki futbol stadyumuydu.</span> <span class="metin-italik" xml:lang="tr-TR">Şu okullardan biri,</span> <span class="metin-1" xml:lang="tr-TR">diye düşündü Guilder...</span> <span class="metin-italik" xml:lang="tr-TR">üniversite kisvesi altında sporcu yetiştiren, suçluların göstermelik derslerden kolayca geçtikleri ve güz ikindilerinde rakiplerini ezerek okul derneğinin kasasını doldurdukları okullardan biri.</span></p>

      <p class="paragraf"><span class="metin-1" xml:lang="tr-TR">Aşağıdaki FEMA kampına göz gezdirdi. Mültecilerin varlığı hesaba katmadığı bir pürüzdü ve başta kaygılanmasına yol açmıştı. Ama düşününce, bunun bir fark yaratmayacağı sonucuna varmıştı. Ordu bir iki gün içinde hepsinin gideceğini söylemişti zaten. Tel örgünün yanındaki çamurlu toprakta bir grup oğlan çocuğu yarı inmiş bir topla futbol oynuyordu. Guilder onları birkaç dakika seyretti. Dünya yıkılsa da çocuk çocuktu; bütün dertlerini bir anda unutup kendilerini oyuna kaptırabiliyorlardı. Guilder’ın Shawna’nın yanındayken hissettiği buydu belki de: Birkaç dakikalığına hiç sahip olmadığı çocukluğuna kavuşuyordu. Belki de tek istediği bu olmuştu hep... Herkesin tek istediği buydu.</span></p>

      <p class="paragraf"><span class="metin-1" xml:lang="tr-TR">Ama Lawrence Grey’de, o adamda Guilder’ı huzursuz eden bir şey vardı ve bu, anlattığı inanılmaz öykü veya yanındaki kadının büyük bir rastlantı eseri Ajan Wolgast’ın karısı çıkması değildi sırf. Grey’in o kadından bahsetme tarzıydı.</span> <span class="metin-italik" xml:lang="tr-TR">Lütfen, sizin istediğiniz benim. Lila’yı incitmeyin.</span> <span class="metin-1" xml:lang="tr-TR">Guilder, Grey’in başka bir insanı, hele bir kadını bu kadar umursayabileceğini hayatta tahmin etmezdi. Adamın dosyasındaki her şey onun en iyi ihtimalle asosyal, en kötü ihtimalleyse sosyopat olduğunu gösteriyordu. Oysa Grey, Lila için yalvarırken samimiydi besbelli. O ikisinin arasında bir şey geçmişti; bir bağ kurulmuştu.</span></p>

      <p class="paragraf"><span class="metin-1" xml:lang="tr-TR">Guilder kampın tamamına baktı. Bütün bu insanlar: hepsi kısılı kalmıştı. Onları hapseden şey etraflarındaki tel örgüler değildi sadece. Fiziksel engeller, zihinsel tel örgülere kıyasla hiçti. Onlar asıl birbirlerinin tutsağı olmuşlardı. Kocalar ve eşleri, ebeveynler ve çocuklar, dostlar ve arkadaşlar; onlara güç verdiğini sandıkları kişiler aslında tam tersi etki göstermişlerdi. Guilder evinin karşısında oturan çifti anımsadı; uyuyan kızlarını arabaya götürürken sırayla taşımışlardı. Kucaklarındaki o yük ne ağır gelmiş olmalıydı. Ve sonları geldiğinde, dünyayı bir ıstırap dalgasının üstünde terk edeceklerdi; kızlarını yitirmek, acılarını milyon kat artıracaktı. Onun ölmesini seyretmek zorunda kalacaklar mıydı? Yoksa önce onlar mı ölecekti, yokluklarında kızlarının başına ne geleceğini bilerek? Hangisi yeğlenirdi? Ama yanıt hiçbiriydi. Sevgi onları felakete sürüklemişti. Sevgi buna yol açardı. Guilder’ın babası bu dersi gayet iyi öğretmişti.</span></p>

      <p class="paragraf"><span class="metin-1" xml:lang="tr-TR">Guilder ölüyordu. Bu tartışılmazdı, doğanın bir gerçeğiydi. Tıpkı Lawrence Grey’in –sefil hayatında dünyaya acıdan başka bir şey vermeyen bu adamın, bir hiç olan bu gözden çıkarılabilir adamın, bu lanet olası hademenin– ölmediği gerçeği gibi. Lawrence Grey’in bedeninde bir yerde nihai özgürlüğün sırrı yatıyordu ve Horace Guilder onu bulacaktı, bulup sahip çıkacaktı.</span></p>

      <p class="anabaslik" id="toc_marker-20" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">18</span></p>

      <p class="cizgi30" xml:lang="en-GB"><img alt="19257.jpg" class="Basic-Graphics-Frame" src="../Images/19257.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Günler ağır ağır geçip gitti. Otobüslerden hâlâ haber yoktu.</span></p>

      <p class="paragraf"><span class="metin-1" xml:lang="tr-TR">Herkes huzursuzdu. Tel örgünün ardında, askerler gelip gidiyordu; sayıları giderek azalıyordu. Kittridge her sabah, durum hakkında bilgi almak için barakaya gidiyor ve hep aynı yanıtla dönüyordu:</span> <span class="metin-italik" xml:lang="tr-TR">Otobüsler yolda, sabredin.</span></p>

      <p class="paragraf"><span class="metin-1" xml:lang="tr-TR">Bir gün boyunca aralıksız yağan yağmur, kampı dev bir çamur banyosuna çevirdi. Sonra güneş çıktı ve toprağı ısıtıp kuruttu. Her ikindi vakti hazır yiyecekler geliyordu, beş tonluk ordu kamyonlarının kasalarından aşağı atılıyordu; ama haber gelmiyordu hiç. Kimyevi madde kokan tuvaletler leş gibiydi, çöp tenekeleri dolup taşmıştı. Kittridge kamp kapısını saatlerce seyrediyordu; mültecilerin ardı arkası kesilmişti. Kamp tehlikeli bir denizle çevrili bir ada gibi gelmeye başlıyordu günbegün.</span></p>

      <p class="paragraf"><span class="metin-1" xml:lang="tr-TR">Kittridge kayıt kuyruğunda tanıştıkları Kızılhaç gönüllüsü Vera’yla arkadaş olmuştu. Kittridge’in başta tahmin ettiğinden daha genç olan bu kadın, Midwest State’te hemşirelik öğrencisiydi. Bütün sivil işçiler gibi o da tamamen tükenmiş görünüyordu; son günlerde yaşadığı stres, yüzünden okunuyordu. Kittridge’in sabırsızlanmasını anladığını, herkesin sabırsızlandığını söyledi. Kendisi de bir otobüse binip gitmeyi umuyordu; o da burada kısılı kalmıştı. Bir gün Chicago’dan otobüs gelecek diyorlardı, ertesi gün Kansas City’den, sonraki günse Joliet’ten. FEMA’nın beceriksizliği yüzündendi. İnsanlar akrabalarını arayıp iyi olduklarını haber verebilsinler diye uydu telefonları da gelecekti güya. Vera neden gelmediklerini bilmiyordu. Yerel cep telefonu şebekesi bile çökmüş gibiydi.</span></p>

      <p class="paragraf"><span class="metin-1" xml:lang="tr-TR">Kittridge hep aynı yüzleri görmeye başlamıştı: kedisine kayışlı tasma takan şık bir kadın, beyaz gömlekli ve siyah kravatlı bir grup zenci genç adam olan Yehova Şahitleri, ponpon kız kıyafetli bir genç kız. Kampa uyuşukluk çökmüştü; gitme dramını yaşamamak herkesi pasifleştirmişti. Su kaynağının kirlendiği söylentileri vardı; tedavi çadırı mide krampı geçiren, kasları ağrıyan, ateşi çıkmış insanlarla dolup taşıyordu artık. Birkaç kişinin radyosu hâlâ çalışıyordu; ama bir çınlama sesinden ve hemen ardından gelen, artık tanıdık olan Acil Durum Yayın Sistemi mesajından başka bir şey duyulmuyordu.</span> <span class="metin-italik" xml:lang="tr-TR">Evlerinizden çıkmayın. Olduğunuz yerde saklanın. Ordunun ve polis teşkilatının tüm talimatlarına uyun.</span> <span class="metin-1" xml:lang="tr-TR">Tekrar çınlama sesi geliyordu bir dakikalığına ve ardından mesaj tekrarlanıyordu.</span></p>

      <p class="paragraf"><span class="metin-1" xml:lang="tr-TR">Kittridge buradan asla çıkamayacaklarını düşünmeye başlamıştı. Tel örgüleri sabaha kadar seyrediyordu.</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Dördüncü günün ikindisinde, Kittridge April, Rahip Don ve Bayan Bellamy ile kâğıt oynuyordu yine. Briçten beş kartlı pokere geçmişlerdi; tamamen farazi olan muazzam meblağlarla oynuyorlardı. İlk kez poker oynadığını iddia eden April daha şimdiden Kittridge’ten beş bin dolara yakın para kazanmıştı. Wilkesler sırra kadem basmışlardı; çarşambadan beri onları gören yoktu. Her nereye gittilerse, bavullarını yanlarında götürmüşlerdi.</span></p>

      <p class="paragraf"><span class="metin-1" xml:lang="tr-TR">“Burası fırın gibi yahu” dedi Joe Robinson. Gün boyunca yatağından pek kalkmamıştı.</span></p>

      <p class="paragraf"><span class="metin-1" xml:lang="tr-TR">“Gel de bir el oyna” diye öneride bulundu Kittridge. “Sıcağı unutursun.”</span></p>

      <p class="paragraf"><span class="metin-1" xml:lang="tr-TR">“Tanrım” diye inledi adam. Her tarafından ter boşanıyordu. “Kolumu kıpırdatacak halim yok.”</span></p>

      <p class="paragraf"><span class="metin-1" xml:lang="tr-TR">Sadece bir çift altılısı olan Kittridge pas geçti. Kusursuz bir poker yüzü takınmış olan April eli artırdı.</span></p>

      <p class="paragraf"><span class="metin-1" xml:lang="tr-TR">“Sıkıldım” dedi Tim.</span></p>

      <p class="paragraf"><span class="metin-1" xml:lang="tr-TR">April poker fişi niyetine kullandıkları kâğıt parçalarını istifliyordu. “Benimle oynayabilirsin. Sana öğretirim.”</span></p>

      <p class="paragraf"><span class="metin-1" xml:lang="tr-TR">“Deli sekizli oynamak istiyorum.”</span></p>

      <p class="paragraf"><span class="metin-1" xml:lang="tr-TR">April “Güven bana” dedi, “bu oyun çok daha iyi.”</span></p>

      <p class="paragraf"><span class="metin-1" xml:lang="tr-TR">Rahip Don kart dağıtırken çadırın kapısı açıldı ve Vera belirdi. Kittridge’le göz göze geldi hemen. “Dışarıda konuşabilir miyiz?”</span></p>

      <p class="paragraf"><span class="metin-1" xml:lang="tr-TR">Kittridge yataktan kalkıp ikindi sıcağına çıktı.</span></p>

      <p class="paragraf"><span class="metin-1" xml:lang="tr-TR">“Bir şeyler oluyor” dedi Vera. “FEMA’nın şimdi aldığı habere göre, Mississippi’nin doğusunda sivil sevkıyatı askıya alınmış.”</span></p>

      <p class="paragraf"><span class="metin-1" xml:lang="tr-TR">“Emin misin?”</span></p>

      <p class="paragraf"><span class="metin-1" xml:lang="tr-TR">“Kamp yöneticisinin ofisinde konuşurlarken duydum. FEMA personelinin yarısı kaçmış şimdiden.”</span></p>

      <p class="paragraf"><span class="metin-1" xml:lang="tr-TR">“Bunu başka kim biliyor?”</span></p>

      <p class="paragraf"><span class="metin-1" xml:lang="tr-TR">“Şaka mı yapıyorsun? Benden duyduğunu da unut.”</span></p>

      <p class="paragraf"><span class="metin-1" xml:lang="tr-TR">Durum buydu demek; kaderlerine terk ediliyorlardı. “Sorumlu subay kim?”</span></p>

      <p class="paragraf"><span class="metin-1" xml:lang="tr-TR">“Binbaşı bilmemne. Porcheki galiba.”</span></p>

      <p class="paragraf"><span class="metin-1" xml:lang="tr-TR">Bir şanstı bu. “O şimdi nerede?”</span></p>

      <p class="paragraf"><span class="metin-1" xml:lang="tr-TR">“Barakadadır herhalde. Bir albay vardı, ama gitti.</span> <span class="metin-italik" xml:lang="tr-TR">Çoğu</span> <span class="metin-1" xml:lang="tr-TR">gittiler zaten.”</span></p>

      <p class="paragraf"><span class="metin-1" xml:lang="tr-TR">“Binbaşıyla konuşurum.”</span></p>

      <p class="paragraf"><span class="metin-1" xml:lang="tr-TR">Vera şüpheyle kaşlarını çattı. “Ne yapabilirsin ki?”</span></p>

      <p class="paragraf"><span class="metin-1" xml:lang="tr-TR">“Belki de hiçbir şey. Ama denemeye değer.”</span></p>

      <p class="paragraf"><span class="metin-1" xml:lang="tr-TR">Kadın çabucak uzaklaştı; Kittridge çadıra döndü. “Delores nerede?”</span></p>

      <p class="paragraf"><span class="metin-1" xml:lang="tr-TR">Wood gözlerini kartlarından kaldırdı. “Tedavi çadırlarından birinde çalışıyor galiba. Kızılhaç gönüllü arıyor.”</span></p>

      <p class="paragraf"><span class="metin-1" xml:lang="tr-TR">“Biri gidip onu getirsin.”</span></p>

      <p class="paragraf"><span class="metin-1" xml:lang="tr-TR">Herkes toplanınca Kittridge durumu açıkladı. Porcheki’nin otobüs için benzin tedarik etmesi durumunda bile –ki bu çok küçük bir ihtimal gibi görünüyordu– en az sabaha kadar beklemeleri gerekecekti.</span></p>

      <p class="paragraf"><span class="metin-1" xml:lang="tr-TR">“Bize yardım eder mi sence?” diye sordu Rahip Don.</span></p>

      <p class="paragraf"><span class="metin-1" xml:lang="tr-TR">“Açıkçası buna pek ihtimal vermiyorum.”</span></p>

      <p class="paragraf"><span class="metin-1" xml:lang="tr-TR">“Bence benzin çalıp buradan tüyelim” dedi Jamal. “Hiç beklemeyelim.”</span></p>

      <p class="paragraf"><span class="metin-1" xml:lang="tr-TR">“Bunu yapmak zorunda kalabiliriz; sana katılıyorum, ama iki mesele var. Birincisi karşımızda ordu var sonuçta. Ordunun malını çalarsak vurulabiliriz. İkincisi, en fazla iki saat sonra karanlık çöker. Ta Chicago’ya kadar karanlıkta gitmeye çalışmak istemem. Hemfikir misiniz?”</span></p>

      <p class="paragraf"><span class="metin-1" xml:lang="tr-TR">Jamal başıyla onayladı.</span></p>

      <p class="paragraf"><span class="metin-1" xml:lang="tr-TR">“Önemli olan, bunun aramızda kalması ve birlikte hareket etmemiz. Haber yayılınca ortalık karışacak. Kimse çadırdan uzaklaşmasın. Sen de Tim. Alıp başını gitmek yok.”</span></p>

      <p class="paragraf"><span class="metin-1" xml:lang="tr-TR">Kittridge çadırdan çıkınca yanına Delores geldi. “Bu humma beni kaygılandırıyor” dedi kadın çabucak. “Tedavi çadırları dolup taşıyor. Bu iş çığırından çıkmaya başladı.”</span></p>

      <p class="paragraf"><span class="metin-1" xml:lang="tr-TR">“Ne hastalığı sence?”</span></p>

      <p class="paragraf"><span class="metin-1" xml:lang="tr-TR">“Tifüs büyük ihtimalle. Aynı şey Vanessa Kasırgası’ndan sonra New Orleans’ta da olmuştu. Bu kadar çok insan bir arada kalınca olacağı bu. Bence bir an önce gitmeliyiz.”</span></p>

      <p class="paragraf"><span class="metin-italik" xml:lang="tr-TR">Bir de bu çıktı başımıza,</span> <span class="metin-1" xml:lang="tr-TR">diye düşündü Kittridge. Adımlarını hızlandırarak barakaya giderken, kargaların eşelediği dolu çöp konteynerlerinin önünden geçti. Kuşlar dün akşam gelmişti; biriken çöplerin kokusu onları cezbetmişti şüphesiz. Artık her yerdeydiler ve insanın elinden yemeğini kapacak kadar cüretkârlardı.</span> <span class="metin-italik" xml:lang="tr-TR">Kargaların gelmesi asla hayra alamet değildir,</span> <span class="metin-1" xml:lang="tr-TR">diye düşündü Kittridge.</span></p>

      <p class="paragraf"><span class="metin-1" xml:lang="tr-TR">Komuta çadırına varınca en dolambaçsız yolu seçti; gelişini haber vermeden içeri daldı. Uzun bir masada oturan Porcheki uydu telefonuyla konuşuyordu. Elektronik cihazlarla dolu odada üç onbaşı vardı. Askerlerden biri kulaklığını çıkarıp ayağa fırladı.</span></p>

      <p class="paragraf"><span class="metin-1" xml:lang="tr-TR">“Burada ne işin var? Sivillerin buraya girmesi yasak.”</span></p>

      <p class="paragraf"><span class="metin-1" xml:lang="tr-TR">Ama Porcheki, Kittridge’in üstüne yürüyen askeri durdurdu.</span></p>

      <p class="paragraf"><span class="metin-1" xml:lang="tr-TR">“Sorun yok onbaşı.” Kadının bitkin yüzü maske gibiydi; telefonu bıraktı. “Çavuş Kittridge. Senin için ne yapabilirim?”</span></p>

      <p class="paragraf"><span class="metin-1" xml:lang="tr-TR">“Gidiyorsunuz, değil mi?” Kittridge bunu düşünmeden söylemişti.</span></p>

      <p class="paragraf"><span class="metin-1" xml:lang="tr-TR">Porcheki onu süzdü. Sonra askerlere döndü: “Bize izin verir misiniz lütfen?”</span></p>

      <p class="paragraf"><span class="metin-1" xml:lang="tr-TR">“Binbaşım...”</span></p>

      <p class="paragraf"><span class="metin-1" xml:lang="tr-TR">“Bu bir emirdir onbaşı.”</span></p>

      <p class="paragraf"><span class="metin-1" xml:lang="tr-TR">Üç asker bariz bir gönülsüzlükle çadırdan çıktılar.</span></p>

      <p class="paragraf"><span class="metin-1" xml:lang="tr-TR">“Evet” dedi Porcheki. “Illinois hattına dönmemiz emredildi. Yarın akşam altıdan itibaren tüm eyalet karantinaya alınacak.”</span></p>

      <p class="paragraf"><span class="metin-1" xml:lang="tr-TR">“Bu insanları bırakıp gidemezsiniz. Tamamen savunmasızlar.”</span></p>

      <p class="paragraf"><span class="metin-1" xml:lang="tr-TR">“Bunu ben de biliyorum.” Kadın ona dikkatle bakıyordu. Bir şey söyleyecek gibiydi. Sonra “Sen Bagram’daydın, değil mi?” dedi.</span></p>

      <p class="paragraf"><span class="metin-1" xml:lang="tr-TR">“Efendim?”</span></p>

      <p class="paragraf"><span class="metin-1" xml:lang="tr-TR">“Seni gözüm ısırmıştı. Ben de oradaydım, Yetmiş İkinci Tıbbi Seferberlik Grubu’ndaydım. Beni hatırlayacağını sanmam.” Kadın gözlerini aşağı çevirdi. “Bacağın nasıl?”</span></p>

      <p class="paragraf"><span class="metin-1" xml:lang="tr-TR">Kittridge öyle afallamıştı ki yanıt vermekte zorlandı. “İdare ediyorum.”</span></p>

      <p class="paragraf"><span class="metin-1" xml:lang="tr-TR">Başını hafifçe sallayarak onaylayan kadının kaygılı yüzünde bir gülümseme belirir gibi oldu. “Seni gördüğüme sevindim çavuş. Olanları duydum. O çocuğun başına gelen şey korkunçtu.” Kadın resmi tavrına döndü. “Diğer meseleye gelince, Rock Island’daki cephanelikten iki düzine otobüsle iki petrol tankeri geliyor. Herkese yetmez elbette, ama ancak bu kadarını bulabildim. Bu aramızda kalmalı. Panik çıksın istemeyiz. Aslında sana da söylememem gerekirdi. Anlaştık mı?”</span></p>

      <p class="paragraf"><span class="metin-1" xml:lang="tr-TR">Kittridge başıyla onayladı.</span></p>

      <p class="paragraf"><span class="metin-1" xml:lang="tr-TR">“Otobüsler gelince hazır olmanız gerek. Böyle durumları bilirsin. İşler eninde sonunda çığırından çıkmaya başlar. Millet otobüslerin herkese yetmeyeceğini anlayacak ve kimse burada kalmak istemeyecek. Sınır kapanana kadar dört kez gidip gelmeye vaktimiz olur. Bu yeter herhalde, ama ucu ucuna. Sizin otobüsün sürücüsü var mı?”</span></p>

      <p class="paragraf"><span class="metin-1" xml:lang="tr-TR">Kittridge yine başıyla onayladı. “Danny.”</span></p>

      <p class="paragraf"><span class="metin-1" xml:lang="tr-TR">“Şapkalı olan mı? Kusura bakma çavuş, ona saygısızlık etmek istemem, ama bu işi becerebileceğinden emin olmalıyım.”</span></p>

      <p class="paragraf"><span class="metin-1" xml:lang="tr-TR">“Ondan iyisini bulamazsınız. İnanın bana.”</span></p>

      <p class="paragraf"><span class="metin-1" xml:lang="tr-TR">Kadın çok az duraksadıktan sonra kabul etti. “Saat üçte buraya gelsin. İlk sefer dörtte başlayacak. Söylediklerimi unutma. Arkadaşlarını buraya getirip o otobüslere bindir.”</span></p>

      <p class="paragraf"><span class="metin-1" xml:lang="tr-TR">Sonra Kittridge’i en çok şaşırtan şey gerçekleşti. Porcheki eğilip masasının en alt çekmecesini açtı ve iki tabanca çıkardı. Kittridge’in Glocklarıydı bunlar; hâlâ kılıflarındaydılar. Kadın ona, sırtında FEMA yazan mavi bir rüzgârlık verdi.</span></p>

      <p class="paragraf"><span class="metin-1" xml:lang="tr-TR">“Bunu giy ki silahlı olduğun belli olmasın. Dışarıdaki Onbaşı Danes’e söyle, seni cephaneliğe götürsün. İhtiyacın kadar mermi al.”</span></p>

      <p class="paragraf"><span class="metin-1" xml:lang="tr-TR">Kittridge tabanca askısını takıp rüzgârlığı giydi. Kadının ne demek istediği açıktı. Savaş hattının gerisinde kalmışlardı; ordu onları terk etmişti.</span></p>

      <p class="paragraf"><span class="metin-1" xml:lang="tr-TR">“Ne kadar yakındalar?” diye sordu Kittridge.</span></p>

      <p class="paragraf"><span class="metin-1" xml:lang="tr-TR">Binbaşının yüzü karardı. “Geldiler bile.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Lawrence Grey hayatında hiç bu kadar acıkmamıştı.</span></p>

      <p class="paragraf"><span class="metin-1" xml:lang="tr-TR">Ne kadar zamandır buradaydı? Üç gün? Dört? Zaman anlamını tamamen yitirmişti; saatler geçip giderken, astronot giysili adamların gelmesinden başka bir şey olmuyordu. Habersizce geliyorlardı; Grey’in hayal meyal gördüğü hayaletlerdi adeta. Hava kilidi tıslıyordu ve adamlar beliriveriyordu; sonra ona iğne yapıyorlardı ve plastik torbanın içi kızıl ödülle doluyordu. Grey’in kanındaki bir şeyi istiyorlardı. Ama asla tatmin olmuyorlardı sanki; onun kanını tüketeceklerdi, mezbahadaki boğaymış gibi.</span> <span class="metin-italik" xml:lang="tr-TR">Ne istiyorsunuz?</span> <span class="metin-1" xml:lang="tr-TR">diye sormuştu yalvarırcasına.</span> <span class="metin-italik" xml:lang="tr-TR">Bunu bana neden yapıyorsunuz? Lila nerede?</span></p>

      <p class="paragraf"><span class="metin-1" xml:lang="tr-TR">Öyle açtı ki. Safi ihtiyaçtan ibaret bir varlıktı; sadece doldurulmaya gereksinim duyan, insan boyutundaki bir kara delikti. Bu açlık insanı delirtirdi. Gerçi Grey’in</span> <span class="metin-italik" xml:lang="tr-TR">hâlâ</span> <span class="metin-1" xml:lang="tr-TR">insan olduğu şüpheliydi artık. Sıfır onu değiştirmişti, varlığının özünü değiştirmişti. Grey sürüye katılıyordu. Zihnindeki insan sesleri, fısıltılar uzaktaki bir kalabalığın uğultusu gibiydi. Saatler geçtikçe sesler yükseliyor, kalabalık yaklaşıyordu. Kayışlarla bağlı olan Grey ağa takılmış balık gibi çırpınıyordu. Kendisinden çalınan her torba kanla birlikte gücü azalıyordu. Hücrelerinin yaşlandığını hissediyordu. Evren onu kaderiyle baş başa bırakmıştı. Yakında yok olacaktı; boşluğun içinde dağılacaktı.</span></p>

      <p class="paragraf"><span class="metin-1" xml:lang="tr-TR">Guilder’la Nelson onu gözetliyorlardı; güvenlik kamerasının lensinin ardındaki varlıklarını, meraklı bakışlarını hissediyordu. Ona ihtiyaçları vardı; ondan korkuyorlardı. Grey armağan paketi gibiydi; açılınca içinden yılanlar fırlayabilirdi. Grey’in onlara verecek yanıtı yoktu; soru sormaktan vazgeçmişlerdi artık. Grey’in geride kalan son gücü suskunluktu.</span></p>

      <p class="paragraf"><span class="metin-1" xml:lang="tr-TR">Lila’yı düşündü. Onun da başına bunlar mı geliyordu? Bebek iyi miydi? Grey o kadını korumak istemişti sadece, sefil ve berbat hayatında bir kez olsun iyilik yapmak istemişti. Bir tür sevgiydi bu. Nora Chung’a duyduğu sevgi gibiydi, ama ondan bin kat güçlüydü, hiçbir şey arzulamayan ve almayan bir enerjiydi; tek istediği kendini vermekti. Bu doğruydu: Lila’nın Grey’in hayatına girmesinin bir sebebi vardı ve bu sebep, Grey’e son bir şans tanınmasıydı. Ama Grey o kadını hayal kırıklığına uğratmıştı.</span></p>

      <p class="paragraf"><span class="metin-1" xml:lang="tr-TR">Hava kilidinin tısladığını işitti; içeri biri girdi. Astronot giysili adamlardan biriydi bu ve dev bir turuncu kar adamı gibi sallana sallana yaklaşıyordu.</span></p>

      <p class="paragraf"><span class="metin-1" xml:lang="tr-TR">“Bay Grey. Ben Doktor Suresh.”</span></p>

      <p class="paragraf"><span class="metin-1" xml:lang="tr-TR">Grey gözlerini kapatıp, iğnenin batmasını bekledi.</span> <span class="metin-italik" xml:lang="tr-TR">Haydi,</span> <span class="metin-1" xml:lang="tr-TR">diye düşündü,</span> <span class="metin-italik" xml:lang="tr-TR">hepsini al.</span> <span class="metin-1" xml:lang="tr-TR">Ama bu olmadı. Grey yukarı bakınca, doktorun serum portuna takılı bir şırıngayı çektiğini gördü. Şırınganın kapağını özenle takan adam, onu çöpe atınca bir tangırtı duyuldu. Grey zihninin açıldığını hissetti hemen.</span></p>

      <p class="paragraf"><span class="metin-1" xml:lang="tr-TR">“Artık konuşabiliriz. Kendini nasıl hissediyorsun?”</span></p>

      <p class="paragraf"><span class="metin-1" xml:lang="tr-TR">Grey’in içinden şöyle demek geldi: Nasıl hissediyorum sence? Veya belki de sadece: Siktir git. “Lila nerede?”</span></p>

      <p class="paragraf"><span class="metin-1" xml:lang="tr-TR">Biyo-giysisinin cebinden ufak bir cep feneri çıkaran doktor, Grey’in yüzüne doğru eğildi. Başlığının ön camının ardındaki yüzü hayal meyal seçiliyordu: Alnı çıkıktı, esmer teni sarımsıydı, dişleri küçük ve beyazdı. Işığı Grey’in gözlerinde gezdirdi.</span></p>

      <p class="paragraf"><span class="metin-1" xml:lang="tr-TR">“Rahatsız ediyor mu? Işık.”</span></p>

      <p class="paragraf"><span class="metin-1" xml:lang="tr-TR">Grey başını iki yana salladı. Yeni bir sesin farkına varmaya başlamıştı; ritmik, tok bir sesin. Adamın kalp atışlarını, damarlarında akan kanın hışırtısını duyuyordu. Ağzı tükürükle doldu.</span></p>

      <p class="paragraf"><span class="metin-1" xml:lang="tr-TR">“Büyük tuvaletini yapmadın, değil mi?”</span></p>

      <p class="paragraf"><span class="metin-1" xml:lang="tr-TR">Grey yutkundu ve başını tekrar iki yana salladı. Yatağın ayakucuna geçen doktor, küçük bir gümüşi kontrol çubuğu çıkardı. Çubuğun ucunu Grey’in çıplak topuklarına sürttü çabucak.</span></p>

      <p class="paragraf"><span class="metin-1" xml:lang="tr-TR">“Çok iyi.”</span></p>

      <p class="paragraf"><span class="metin-1" xml:lang="tr-TR">Muayene devam etti. Bütün veriler küçük bir el bilgisayarına yazılıyordu. Grey’in hastane önlüğünü yukarı çeken Suresh, onun testislerini eline aldı.</span></p>

      <p class="paragraf"><span class="metin-1" xml:lang="tr-TR">“Öksür lütfen.”</span></p>

      <p class="paragraf"><span class="metin-1" xml:lang="tr-TR">Grey hafifçe öksürmeyi başardı. Doktorun başlık camının ardındaki yüzü hiçbir şeyi ele vermiyordu. Adamın kalp sesleri Grey’in beynini tamamen dolduruyor, başka hiçbir düşünceye yer bırakmıyordu.</span></p>

      <p class="paragraf"><span class="metin-1" xml:lang="tr-TR">“Bademciklerini kontrol edeceğim.”</span></p>

      <p class="paragraf"><span class="metin-1" xml:lang="tr-TR">Doktor eldivenli ellerini Grey’in boynuna doğru uzattı. Adamın parmak uçları değince Grey başını öne uzatıverdi. Kendiliğinden olmuştu bu; Grey istese bile kendini tutamazdı. Dişlerini Suresh’in yumuşak avcuna mengene gibi geçirdi. Ağzına önce son derece iğrenç bir lateks tadı, sonra da bir tatlılık yayıldı. Çığlıklar atan Suresh kurtulmaya çabalıyordu. Serbest eliyle Grey’in alnını itiyordu; geri çekilip Grey’in yüzünü yumrukladı. Acı duymasa da şaşıran Grey, adamın elini bıraktı. Kanlı elini baş ve işaretparmağıyla, turnike yaparcasına bilekten tutan Suresh sendeleyerek geriledi. Grey kıyamet kopmasını, alarm çalmasını, içeriye adamların dalmasını bekledi, ama hiçbir şey olmadı; o donmuş anın her nasılsa hiç kimse farkında değildi sanki. Gerileyen Suresh, Grey’e faltaşı gibi açık gözlerle, panikle bakıyordu. Kanlı eldivenini çıkarıp lavaboya gitti çabucak. Musluğu açıp elini telaşla ovalarken, kendi kendine fısıldıyordu:</span></p>

      <p class="paragraf"><span class="metin-1" xml:lang="tr-TR">“Aman Tanrım, aman Tanrım, aman Tanrım.”</span></p>

      <p class="paragraf"><span class="metin-1" xml:lang="tr-TR">Sonra çıkıp gitti. Grey kımıldamadan yattı. Mücadele sırasında serum borusu kolundan çıkmıştı. Yüzünde, dudaklarında kan vardı. Yüzünü diliyle, ağır ağır, hazla temizledi. Çok az kan içmişti, ama bu kadarı yeterliydi. İçine yayılan kuvvet, kıyıya vuran bir dalga gibiydi. Kayışları çekiştirince, perçin çivilerinin sökülmeye başladığını hissetti. Hava kilidi ayrı meseleydi, ama o kapı eninde sonunda açılacak ve açıldığında Grey bekliyor olacaktı. Ölüm meleği gibi uçacaktı.</span></p>

      <p class="paragraf"><span class="metin-italik" xml:lang="tr-TR">Lila, geliyorum.</span></p>

      <p class="paragraf"></p>

      <p class="paragraf"></p>

      <p class="paragraf"></p>

      <p class="anabaslik" id="toc_marker-21" xml:lang="en-GB"><span class="kisim-baslik-yeni" style="font-size:0.87em;" xml:lang="tr-TR">19</span></p>

      <p class="cizgi30" xml:lang="en-GB"><img alt="19259.jpg" class="Basic-Graphics-Frame" src="../Images/19259.jpg" width="42%" /></p>

      <p class="paragraf"></p>

      <p class="paragraf"></p>

      <p class="paragraf"><span class="metin-1" xml:lang="tr-TR">Saat 03.30: Grup çadırın önünde toplanmıştı; eşyalarını yanlarına almışlardı ve şafağı bekliyorlardı. Kittridge onlara uyumaları, yolculuk için güç toplamaları gerektiğini söylemişti. Vaat edilen otobüsler geceyarısını biraz geçe, uzun ve gri bir çizgi halinde tel örgünün önüne gelmişti. Ordu açıklama yapmasa da, otobüslerin gelişi dikkatlerden kaçmamıştı. Kampın dört bir yanındaki insanlar gitmekten bahsediyorlardı. Önce kimler gidebilecekti? Başka otobüsler gelecek miydi? Hastalara ne olacaktı? Onlar ayrı otobüslerle mi götürülecekti?</span></p>

      <p class="paragraf"><span class="metin-1" xml:lang="tr-TR">Kittridge, Porcheki’den brifing almak için, Danny ile birlikte komuta çadırına gitmişti. Sivil personel ile FEMA ve Kızılhaç görevlilerinden geriye kalanlar, insanları otobüslere bindirmekten sorumluydular; Porcheki’nin geriye kalan askerleriyse (üç müfreze) kalabalığı dizginleyecekti. Tel örgünün ardında bekleyen bir düzine Humvee ile bir çift APC, konvoya eşlik edecekti. Rock Island’a yapacakları yolculuk iki saatten az sürecekti. Her şey yolunda giderse, dört seferin sonuncusunda Rock Island’a 17.30’da, yani tanınan sürenin bitimine çok az kala varılacaktı.</span></p>

      <p class="paragraf"><span class="metin-1" xml:lang="tr-TR">Toplantı bitince Kittridge, Danny’yi kenara çekti. “Bir terslik olursa beklemeyin. Yanınıza taşıyabileceğiniz kadar çok şey alıp gidin. Anayollardan uzak durun. Rock Island’daki köprü kapalıysa, daha önce yaptığımız gibi kuzeye gidin. Açık köprü bulana kadar nehri takip edin. Anladın mı?”</span></p>

      <p class="paragraf"><span class="metin-1" xml:lang="tr-TR">“Beklememeliyim. Anayollardan uzak durmalıyım. Kuzeye gitmeliyim.”</span></p>

      <p class="paragraf"><span class="metin-1" xml:lang="tr-TR">“Kesinlikle.”</span></p>

      <p class="paragraf"><span class="metin-1" xml:lang="tr-TR">Diğer sürücüler otobüslere doğru yürümeye başlamışlardı bile. Kittridge’in söyleyeceklerinin geri kalanını söylemek için çok az vakti kalmıştı.</span></p>

      <p class="paragraf"><span class="metin-1" xml:lang="tr-TR">“Ne olursa olsun, sen olmasan buraya kadar gelemezdik Danny. Bunun zaten biliyorsundur eminim, ama yine de söylemek istedim.”</span></p>

      <p class="paragraf"><span class="metin-1" xml:lang="tr-TR">Başıyla onaylayan Danny gözlerini kısıp bakışlarını kaçırdı. “Tamam.”</span></p>

      <p class="paragraf"><span class="metin-1" xml:lang="tr-TR">“Bir el sıkışalım diyorum. Olur mu?”</span></p>

      <p class="paragraf"><span class="metin-1" xml:lang="tr-TR">Danny acı çekercesine yüzünü ekşitti. Kittridge fazla ileri gittiğini düşünüp kaygılanırken, Danny kaçamak bir tavırla elini uzatıverdi ve tokalaştılar. Adam tereddütlü olsa da güçsüz değildi. Kittridge’in elini hararetle sıktı ve bir anlığına gözlerine baktı; sonra birbirlerinin elini bıraktılar.</span></p>

      <p class="paragraf"><span class="metin-1" xml:lang="tr-TR">“İyi şanslar” dedi Kittridge.</span></p>

      <p class="paragraf"><span class="metin-1" xml:lang="tr-TR">Kittridge çadıra döndü. Artık beklemekten başka yapacak şey yoktu. Yere oturup sırtını bir ahşap kasaya dayadı. Birkaç dakika geçti; çadırın kapısı açıldı. April içeri girip Kittridge’in yanına oturdu ve dizlerini göğsüne çekti.</span></p>

      <p class="paragraf"><span class="metin-1" xml:lang="tr-TR">“Rahatsız etmiyorum ya?”</span></p>

      <p class="paragraf"><span class="metin-1" xml:lang="tr-TR">Kittridge başını iki yana salladı. Kampın yüz metre ötedeki girişine bakıyorlardı. Projektörlerle aydınlanan o bölge, tiyatro sahnesi gibiydi.</span></p>

      <p class="paragraf"><span class="metin-1" xml:lang="tr-TR">“Sana teşekkür etmek istedim sadece” dedi April. “Yaptığın her şey için.”</span></p>

      <p class="paragraf"><span class="metin-1" xml:lang="tr-TR">“Kim olsa aynısını yapardı.”</span></p>

      <p class="paragraf"><span class="metin-1" xml:lang="tr-TR">“Hayır, herkes yapmazdı. Yani, keşke öyle olsa. Ama değil.”</span></p>

      <p class="paragraf"><span class="metin-1" xml:lang="tr-TR">Kittridge bunun doğru olup olmadığını merak etti. Önemi yoktu herhalde. Kader onları bir araya getirmişti ve işte burada yan yanaydılar. Sonra tabancaları anımsadı.</span></p>

      <p class="paragraf"><span class="metin-1" xml:lang="tr-TR">“Sana ait bir şey var bende.”</span></p>

      <p class="paragraf"><span class="metin-1" xml:lang="tr-TR">Elini ceketinin altına sokup, Glocklardan birini çıkardı. Namluya mermi sürüp tabancayı ters çevirdi ve kıza uzattı.</span></p>

      <p class="paragraf"><span class="metin-1" xml:lang="tr-TR">“Söylediklerimi unutma. Tam göğüslerinin ortasından, tek kurşunla. Düzgün yaparsan iskambil kâğıdından ev gibi yere serilirler.”</span></p>

      <p class="paragraf"><span class="metin-1" xml:lang="tr-TR">“Bunu nasıl ele geçirdin?”</span></p>

      <p class="paragraf"><span class="metin-1" xml:lang="tr-TR">Kittridge gülümsedi. “Pokerde kazandım.” Kızı silahla dürttü. “Haydi, alsana.”</span></p>

      <p class="paragraf"><span class="metin-1" xml:lang="tr-TR">Kızın tabancayı almasını önemsiyordu artık. April tabancayı alıp öne eğildi ve namluyu belinin arkasıyla kot pantolonunun arasına sıkıştırdı.</span></p>

      <p class="paragraf"><span class="metin-1" xml:lang="tr-TR">“Sağ ol” dedi gülümseyerek. “Gerekirse kullanırım.”</span></p>

      <p class="paragraf"><span class="metin-1" xml:lang="tr-TR">Bir dakika boyunca konuşmadılar.</span></p>

      <p class="paragraf"><span class="metin-1" xml:lang="tr-TR">“Bu işin sonu belli, değil mi?” dedi April. “Yani eninde sonunda ne olacağı ortada.”</span></p>

      <p class="paragraf"><span class="metin-1" xml:lang="tr-TR">Kittridge dönüp ona baktı; gözlerini kaçıran kızın yüzü projektör ışığıyla aydınlanıyordu. “Hep bir şans vardır.”</span></p>

      <p class="paragraf"><span class="metin-1" xml:lang="tr-TR">“Bunu söylemen hoş. Ama hiçbir şeyi değiştirmiyor. Başkalarının böyle laflar duymaya ihtiyacı olabilir, ama benim yok.”</span></p>

      <p class="paragraf"><span class="metin-1" xml:lang="tr-TR">Hava soğumuştu; April, Kittridge’e yaslandı. Bu hareketi içgüdüsel de olsa anlamlıydı. Kittridge ona sarıldı ve ısınsın diye kendine çekti.</span></p>

      <p class="paragraf"><span class="metin-1" xml:lang="tr-TR">“Onu düşünüyorsun, değil mi?” Kızın başı Kittridge’in göğsüne yaslıydı; sesi çok yumuşaktı. “Arabadaki oğlanı.”</span></p>

      <p class="paragraf"><span class="metin-1" xml:lang="tr-TR">“Evet.”</span></p>

      <p class="paragraf"><span class="metin-1" xml:lang="tr-TR">“Anlat bana.”</span></p>

      <p class="paragraf"><span class="metin-1" xml:lang="tr-TR">Kittridge karanlıkta derin bir nefes aldı. “Aklımdan çıkmıyor hiç.”</span></p>

      <p class="paragraf"><span class="metin-1" xml:lang="tr-TR">Daha da derin bir sessizlik çöktü. Etraflarındaki kampta çıt çıkmıyordu artık; sanki burası bir evdi de, herkes yatınca odalardan ses gelmez olmuştu..</span></p>

      <p class="paragraf"><span class="metin-1" xml:lang="tr-TR">“Bana bir iyilik yapmanı istiyorum” dedi April.</span></p>

      <p class="paragraf"><span class="metin-1" xml:lang="tr-TR">“Söyle.”</span></p>

      <p class="paragraf"><span class="metin-1" xml:lang="tr-TR">Kittridge kızın vücudunun biraz kasıldığını hissetti. “Bakire olduğumu söylemiş miydim?”</span></p>

      <p class="paragraf"><span class="metin-1" xml:lang="tr-TR">Kittridge kendini tutamayıp güldü; ama bunda bir terslik yok gibiydi. “Söylesen hatırlardım bence.”</span></p>

      <p class="paragraf"><span class="metin-1" xml:lang="tr-TR">“Eh. Hayatımda çok erkek olmadı.” Kız duraksadıktan sonra devam etti: “On sekiz yaşındayım derken yalan söylemiyordum. Gerçi önemi yok ya. Bu dünyada artık böyle şeylerin pek önemi kalmadı bence.”</span></p>

      <p class="paragraf"><span class="metin-1" xml:lang="tr-TR">Kittridge başıyla onayladı. “Olabilir.”</span></p>

      <p class="paragraf"><span class="metin-1" xml:lang="tr-TR">“Yani diyorum ki, bunu çok önemli bir şey olarak görmeye gerek yok.”</span></p>

      <p class="paragraf"><span class="metin-1" xml:lang="tr-TR">“Her zaman önemlidir.”</span></p>

      <p class="paragraf"><span class="metin-1" xml:lang="tr-TR">Kittridge’in elini tutan April, adamın parmak eklemlerini başparmağıyla, ağır ağır okşadı. Öpüşmek kadar mutluluk verici, iç ısıtan bir his uyandırdı bu. “Tuhaf. Senin ne olduğunu, yara izlerini görmeden önce bile biliyordum. Sırf orduyu kastetmiyorum... Onu herkes anladı zaten. Savaşta başına bir şey geldiğini biliyordum.” Duraksadıktan sonra ekledi: “Adını bile bilmiyorum; sadece soyadını biliyorum.”</span></p>

      <p class="paragraf"><span class="metin-1" xml:lang="tr-TR">“Adım Bernard.”</span></p>

      <p class="paragraf"><span class="metin-1" xml:lang="tr-TR">Kız geri çekilip ona baktı. Gözleri buğulu ve parlaktı. “Lütfen Bernard. Lütfen, tamam mı?”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Reddedilebilecek bir talep değildi bu; Kittridge de reddetmek istemiyordu zaten. Yandaki çadırlardan birini kullandılar... Burada kalan insanlar nereye gitmişlerdi kim bilir? Loşlukta April’ın yüzünü dikkatle inceleyen Kittridge biraz hamlaşmış olsa da elinden geldiğince şefkatli olmaya, acele etmemeye çalıştı. Kız pek ses çıkarmadı ve sevişmeleri bitince Kittridge’i uzun uzun, şefkatle öptü; ona sokulup çabucak uykuya daldı. Karanlıkta yatan Kittridge kızın nefesini dinledi ve bedeninin sıcaklığını hissetti. Yaptıkları şeyin tuhaf olabileceğini düşünmüştü, oysa hiç tuhaf değildi; olup biten her şeyin doğal bir parçası gibiydi. Düşünceleri daldan dala atladı. Güzel anılara; aşka dair anılara. Böyle anıları çok yoktu. Şimdi onlara bir yenisi eklenmişti. Kittridge bu hayattan vazgeçmeyi istemekle ne büyük aptallık etmişti.</span></p>

      <p class="paragraf"><span class="metin-1" xml:lang="tr-TR">Gözlerini henüz kapamışken, kamp kapısının ardından motor sesleri geldiğini işitti ve farlar yandı. Yanındaki April kımıldanıyordu. Çabucak giyinip çadır kapısını açan Kittridge batıdan gelen gürlemeyi duydu. Yağmurda yola çıkacaklardı.</span></p>

      <p class="paragraf"><span class="metin-1" xml:lang="tr-TR">“Geldiler mi?” Rahip Don gözlerini ovuşturarak çadırdan çıkıyordu. Arkasında Wood vardı.</span></p>

      <p class="paragraf"><span class="metin-1" xml:lang="tr-TR">Kittridge başıyla onayladı. “Toparlanın millet. Vakit geldi.”</span></p>

      <p class="paragraf"></p>

      <p class="paragraf"></p>

      <p class="x40px"><span class="metin-1" xml:lang="tr-TR">Suresh hangi cehennemdeydi?</span></p>

      <p class="paragraf"><span class="metin-1" xml:lang="tr-TR">Adamı saatlerdir kimse görmemişti. Grey’i muayene etmeye gitmişti; sonra da sırra kadem basmıştı. Guilder onu araması için Masterson’ı göndermişti. Adam yirmi dakika sonra eli boş dönmüştü. Suresh’in binada olmadığını söylemişti.</span></p>

      <p class="paragraf"><span class="metin-italik" xml:lang="tr-TR">İlk kaçan o oldu,</span> <span class="metin-1" xml:lang="tr-TR">diye düşündü Guilder. Bu çatlak büyüyecekti. Suresh nereye gidebilirdi ki? Bir mısır tarlasının ortasındaydılar ve gece çöküyordu. Günlerini boşa geçirmişlerdi. Virüsü izole etmeyi, hücrelerden çıkarmayı hâlâ başaramamışlardı. Grey’e hastalık bulaştığına şüphe yoktu; adamın timüsünün büyümesinden belliydi bu. Ama virüs saklanıyor gibiydi. Saklanıyordu! Nelson öyle demişti. Bir virüs nasıl saklanabilirdi ki?</span> <span class="metin-italik" xml:lang="tr-TR">Onu bulun artık,</span> <span class="metin-1" xml:lang="tr-TR">demişti Guilder.</span> <span class="metin-italik" xml:lang="tr-TR">Zamanımız azalıyor.</span></p>

      <p class="paragraf"><span class="metin-1" xml:lang="tr-TR">Çatının genişliğinden hoşlanan Guilder orada giderek daha fazla zaman geçiriyordu. Yine geceyarısından sonra buraya gelmişti. Uyku denen şey bir anıdan ibaretti artık. Guilder biraz dalar gibi oldu mu, yerinden sıçrayarak uyanıyordu; boğazı kasılıyordu. Yetmiş iki saat çoktan geçip gitmişti ve Nelson hâlâ kaşlarını kaldırıyordu sadece:</span> <span class="metin-italik" xml:lang="tr-TR">Eee?</span> <span class="metin-1" xml:lang="tr-TR">Guilder’ın daralmış nefes borusu, yutkunmasını güçleştiriyordu; sol eli kuş gibi titriyordu. Vücudunun bir tarafı, ayak bileğine beş kiloluk dambıl bağlanmış gibi çekiyordu. Durumunu çok uzun süre Nelson’dan gizleyemezdi artık.</span></p>

      <p class="paragraf"><span class="metin-1" xml:lang="tr-TR">Guilder günler geçtikçe askerlerin sayısının azalmasını çatıdan seyretmişti. Viraller ne kadar uzaktaydılar? Ne kadar zamanları vardı?</span></p>

      <p class="paragraf"><span class="metin-1" xml:lang="tr-TR">Belindeki el bilgisayarı vızıldadı. Nelson.</span></p>

      <p class="paragraf"><span class="metin-1" xml:lang="tr-TR">“Gelip bunu görsen iyi olur.”</span></p>

      <p class="paragraf"><span class="metin-1" xml:lang="tr-TR">Nelson onu asansör kapısında karşıladı. Üstünde kirli bir laboratuvar önlüğü vardı ve saçı dağınıktı. Guilder’a bir sayfa verdi.</span></p>

      <p class="paragraf"><span class="metin-1" xml:lang="tr-TR">“Bu ne?”</span></p>

      <p class="paragraf"><span class="metin-1" xml:lang="tr-TR">Nelson’ın yüzü asıktı. “Oku hele.”</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-2-backlink" id="footnote-225-2">2</a> <span class="dipnotlar" style="font-size:0.94em;" xml:lang="tr-TR">Nice (İng.): Hoş. (ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-3-backlink" id="footnote-225-3">3</a> <span class="dipnotlar" style="font-size:0.94em;" xml:lang="tr-TR">İsp. Lütfen. (ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-4-backlink" id="footnote-225-4">4</a> <span class="dipnotlar" style="font-size:0.94em;" xml:lang="tr-TR">Today: Bugün (ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-5-backlink" id="footnote-225-5">5</a> <span class="dipnotlar" style="font-size:0.94em;" xml:lang="tr-TR">Kırmızı şaraplı tavuk yahnisi. (ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-6-backlink" id="footnote-225-6">6</a> <span class="dipnotlar" style="font-size:0.94em;" xml:lang="tr-TR">Hastalık Kontrol Merkezi. (ç.n)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-7-backlink" id="footnote-225-7">7</a> <span class="dipnotlar" style="font-size:0.94em;" xml:lang="tr-TR">David: Davud (ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-8-backlink" id="footnote-225-8">8</a> <span class="dipnotlar" style="font-size:0.94em;" xml:lang="tr-TR">Zırhlı personel aracı. (ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-9-backlink" id="footnote-225-9">9</a> <span class="dipnotlar" style="font-size:0.94em;" xml:lang="tr-TR">April: Nisan (ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-10-backlink" id="footnote-225-10">10</a> <span class="dipnotlar" style="font-size:0.94em;" xml:lang="tr-TR">ABD Deniz Piyade Teşkilatı. (ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-11-backlink" id="footnote-225-11">11</a> <span class="dipnotlar" style="font-size:0.94em;" xml:lang="tr-TR">ABD Merkez Kuvvetler Komutanlığı. (ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-12-backlink" id="footnote-225-12">12</a> <span class="dipnotlar" style="font-size:0.94em;" xml:lang="tr-TR">Dergilerin adları sırasıyla şu anlama geliyor: Aile Yaşamı, Bebek ve Çocuk, Modern Bebek. (ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-13-backlink" id="footnote-225-13">13</a> <span class="dipnotlar" style="font-size:0.94em;" xml:lang="tr-TR">Isıtma, havalandırma ve iklimlendirme. ( ç.n.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-14-backlink" id="footnote-225-14">14</a> <span class="dipnotlar" style="font-size:0.94em;" xml:lang="tr-TR">Milli Gelirler İdaresi.(ç.n.)</span></p>
        </div>
      </div>
    </div>
  </div>
</body>
</html>
