<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>KeremAsli</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <p class="indentmetinbold">Bu Kerem’i aşk oduna yandırma,</p>

  <p class="indentmetinbold">Derdiği goncayı ondan aldırma,</p>

  <p class="indentmetinbold">Ağaları elleri de güldürme,</p>

  <p class="indentmetinbold">Kalbine merhamet yetir yarabbi!</p>

  <p class="normal">Haramiler onlara dokunmayıp sordular:</p>

  <p class="normal">- Siz kimsiniz, nereye gidiyorsunuz?</p>

  <p class="normal">Kerem dedi:</p>

  <p class="normal">– Ben Ziyad Han’ın oğluyum. Kara Keşiş’in kızına âşık oldum. Keşiş kızını alıp kaçtı. Onun ardına düştüm.</p>

  <p class="normal">Haramiler birbirinin yüzüne bakıp dediler:</p>

  <p class="normal">– Bu Hak âşığıdır. Var git, âşık, Allah seni muradına erdirsin.</p>

  <p class="normal">Kerem’le Sofu bir süre yol gittiler. Bir şehre yaklaştıklarında Kerem durakladı. Sofu sordu:</p>

  <p class="normal">– Niye durdun?</p>

  <p class="normal">Kerem dedi:</p>

  <p class="normal">– Bilmiyorum. Keşiş burada da yoktur.</p>

  <p class="normal">Sofu çok konuştu, Kerem az işitti, yerinden kıpırdamadı. Sofu çaresiz Kerem’i orada bırakıp haber toplamak için şehre gitti. Kerem kaldı yalnız başına, kederlendi, aldı sazı eline ve okudu:</p>

  <p class="indentmetinbold">Yüksek havada uçarsın,</p>

  <p class="indentmetinbold">İndireydim gönül seni.</p>

  <p class="indentmetinbold">Budak budak gül dalına,</p>

  <p class="indentmetinbold">Konduraydım gönül seni.</p>

  <p class="indentmetinbold">&nbsp;</p>

  <p class="indentmetinbold">Yüce dağlar yüce olur,</p>

  <p class="indentmetinbold">Gündüz geçer, gece olur,</p>

  <p class="indentmetinbold">Gör ayrılık nice olur,</p>

  <p class="indentmetinbold">Kandıraydım gönül seni.</p>

  <p class="indentmetinbold">&nbsp;</p>

  <p class="indentmetinbold">Bu dert benden yad olanda,</p>

  <p class="indentmetinbold">Zehir ağzım tat alanda,</p>

  <p class="indentmetinbold">Bir dem gülüp şad olanda,</p>

  <p class="indentmetinbold">Dindireydim gönül seni.</p>

  <p class="indentmetinbold">&nbsp;</p>

  <p class="indentmetinbold">Muştakım Aslı’m teline,</p>

  <p class="indentmetinbold">Varaydım oba-iline,</p>

  <p class="indentmetinbold">Her dem arap at beline</p>

  <p class="indentmetinbold">Bindireydim gönül seni.</p>

  <p class="indentmetinbold">&nbsp;</p>

  <p class="indentmetinbold">Yüce dağdan aşıraydım,</p>

  <p class="indentmetinbold">Vatanından göçüreydim,</p>

  <p class="indentmetinbold">Gurbet ele düşüreydim,</p>

  <p class="indentmetinbold">Yandıraydım gönül seni.</p>

  <p class="indentmetinbold">&nbsp;</p>

  <p class="indentmetinbold">Ördeği avlarlar gölde,</p>

  <p class="indentmetinbold">Şahini beslerler kolda,</p>

  <p class="indentmetinbold">Bezirgân geçtiği yolda,</p>

  <p class="indentmetinbold">İndireydim gönül seni.</p>

  <p class="indentmetinbold">&nbsp;</p>

  <p class="indentmetinbold">Dertli Kerem kan ağlayıp,</p>

  <p class="indentmetinbold">Yüreğin çapraz dağlayıp,</p>

  <p class="indentmetinbold">Yaz baharda yas bağlayıp</p>

  <p class="indentmetinbold">Güldüreydim gönül seni.</p>

  <p class="normal">Kerem türküsünü henüz bitirmişti ki Sofu geldi, Keşiş’in orada olmadığını söyledi. Kerem’in yüreği demirci körüğü gibi yanmağa başladı. Sazı göğsüne bastırıp yüzünü yola tutarak gene okumaya başladı:</p>

  <p class="indentmetinbold">Ulak yardan kötü haber getirdi,</p>

  <p class="indentmetinbold">Bana ne acayip hal oldu bugün,</p>

  <p class="indentmetinbold">Bir olan derdimi yüze yetirdi,</p>

  <p class="indentmetinbold">Yandı kara bağrım, kül oldu bugün.</p>

  <p class="indentmetinbold">&nbsp;</p>

  <p class="indentmetinbold">Mecnun gibi gezdim sahrayı, dağı,</p>

  <p class="indentmetinbold">Felek şerbetini eyledi ağı,</p>

  <p class="indentmetinbold">Eğdi kametimi Aslı firağı,</p>

  <p class="indentmetinbold">Tutuldu dillerim, lal oldu bugün.</p>

  <p class="indentmetinbold">&nbsp;</p>

  <p class="indentmetinbold">Ben Kerem’im neylemişim, neyleyim,</p>

  <p class="indentmetinbold">Hançer alıp bağrım başın dağlayım,</p>

  <p class="indentmetinbold">Yüz tutup gurbete sefer eyleyim,</p>

  <p class="indentmetinbold">Karlı dağlar bana yol oldu bugün.</p>

  <p class="normal">Oradan yola koyuldular; bir gün bir gece gittikten sonra Helrut Dağı’na ulaştılar.</p>

  <p class="normal">Kerem dedi:</p>

  <p class="normal">– Sofu lala, bu dağa Helrut Dağı derler. Bekle buna bir iki söz diyeyim, sonra gidelim.</p>

  <p class="indentmetinbold">Başına döndüğüm yaradan Tanrı,</p>

  <p class="indentmetinbold">Yarattın ortada ne güzel yari,</p>

  <p class="indentmetinbold">Sandım ki Aslı’dır giyinip sarı,</p>

  <p class="indentmetinbold">Demedim gül ola, aldata beni.</p>

  <p class="indentmetinbold">&nbsp;</p>

  <p class="indentmetinbold">Önleyip önümü gittikçe rüzgâr,</p>

  <p class="indentmetinbold">Esen tipi, boran, döker gökten kar,</p>

  <p class="indentmetinbold">Dedim: Seven Aslı ola vefakâr,</p>

  <p class="indentmetinbold">Demedim elinde oynata beni.</p>

  <p class="indentmetinbold">&nbsp;</p>

  <p class="indentmetinbold">Ben Kerem’im, Aslı Han’a kul oldum,</p>

  <p class="indentmetinbold">Yandım yandım ateşine kül oldum,</p>

  <p class="indentmetinbold">Servetim dağıldı, tüm yoksul oldum,</p>

  <p class="indentmetinbold">Sonda muhtaç etti yar yada beni.</p>

  <p class="normal">Sofu baktı ki Kerem’in hali çok perişandır. Sordu:</p>

  <p class="normal">– Azizim, gene sana ne oldu?</p>

  <p class="normal">Kerem sazı göğsüne bastırıp dedi:</p>

  <p class="indentmetinbold">Sofu ne sorarsın benim halimi?</p>

  <p class="indentmetinbold">Yardan ayrılalı şad olmaz gönül.</p>

  <p class="indentmetinbold">Leyla’sın yitirmiş Mecnun’a döndüm,</p>

  <p class="indentmetinbold">Her gece takkesi taç olmaz gönül.</p>

  <p class="indentmetinbold">&nbsp;</p>

  <p class="indentmetinbold">Bir dem seyyah olur, kılıç kuşanır,</p>

  <p class="indentmetinbold">Bir dem turab olur, yere döşenir,</p>

  <p class="indentmetinbold">Bir dem Hak’tan korku çeker üşenir,</p>

  <p class="indentmetinbold">Bir dem padişahtan yücelir gönül.</p>

  <p class="indentmetinbold">&nbsp;</p>

  <p class="indentmetinbold">Bir dem gölde biten kargı kamıştır,</p>

  <p class="indentmetinbold">Bir dem bahçelerde türlü yemiştir,</p>

  <p class="indentmetinbold">Bir dem altın olur bir dem gümüştür,</p>

  <p class="indentmetinbold">Bir dem paslanır da tunç olur gönül.</p>

  <p class="indentmetinbold">&nbsp;</p>

  <p class="indentmetinbold">Bir dem piyadedir, bir dem atlanır,</p>

  <p class="indentmetinbold">Bir dem şekerlenir, bir dem tatlanır,</p>

  <p class="indentmetinbold">Bir dem olur, her cefaya katlanır,</p>

  <p class="indentmetinbold">Bir dem zehirden de acolur gönül.</p>

  <p class="indentmetinbold">&nbsp;</p>

  <p class="indentmetinbold">Bir dem abdal olur, girer şallara,</p>

  <p class="indentmetinbold">Bir dem dellal olur, düşer dillere,</p>

  <p class="indentmetinbold">Bir dem yolcu olur, gider yollara,</p>

  <p class="indentmetinbold">Bir dem gençlerden de genç olur gönül.</p>

  <p class="indentmetinbold">&nbsp;</p>

  <p class="indentmetinbold">Kerem der ki sonucuna varılmaz,</p>

  <p class="indentmetinbold">Arap at yorulur, gönül yorulmaz,</p>

  <p class="indentmetinbold">Gönül sırça saray, sınsa kurulmaz</p>

  <p class="indentmetinbold">Ezeli, sonrası göç olur gönül.</p>

  <p class="normal">Kerem sözü sona erdirince yeniden yola koyuldular. Gide gide bir akşam güzel bir köye ulaştılar. Kerem’in omzunda sazını gören ahali toplanıp onları selamladılar, izzet ikram için bir eve götürdüler. Konuklar yediler içtiler, ondan bundan sohbet ettiler. Bazıları Kerem’den türkü istedi. Kerem ayağa kalkarak sazı göğsüne bastırıp dedi:</p>

  <p class="indentmetinbold">Ey hazerat Aslı gitti elimden,</p>

  <p class="indentmetinbold">Kaldım burda ahuzarın içinde.</p>

  <p class="indentmetinbold">Bağı tuttu şeyda bülbül nalesi,</p>

  <p class="indentmetinbold">Bülbül bağrı yandı zarın içinde</p>

  <p class="indentmetinbold">&nbsp;</p>

  <p class="indentmetinbold">Rakiplerin fitnesine inandım,</p>

  <p class="indentmetinbold">Firkat ne olduğun sonradan kandım,</p>

  <p class="indentmetinbold">Yarin hasretinden tutuştum, yandım,</p>

  <p class="indentmetinbold">Fitil gibi yandım narın içinde.</p>

  <p class="indentmetinbold">&nbsp;</p>

  <p class="indentmetinbold">Kerem’im, nic’oldu ulusum, ilim.</p>

  <p class="indentmetinbold">Yar yar diye diye lal oldu dilim,</p>

  <p class="indentmetinbold">Han Aslı’dan ayrı büküldü belim.</p>

  <p class="indentmetinbold">Kaldım namus ile arın içinde.</p>

  <p class="normal">Dinleyenler Kerem’in böyle yanık yanık okumasından perişan olup Sofu’ya sordular:</p>

  <p class="normal">– Bu âşık nerelidir? Niye böyle gamlı kederli okuyor?</p>

  <p class="normal">Sofu bütün olup biteni baştan sona kadar dinleyicilere anlattı. Kerem’in yüreği daha da tutuşup ateş aldı. Sazı göğsüne basıp dedi:</p>

  <p class="indentmetinbold">Ey arifler gelin size söyleyim,</p>

  <p class="indentmetinbold">İstekli dost benden aralı düştü.</p>

  <p class="indentmetinbold">Yıllar hasretiyim, aylar ayrısı</p>

  <p class="indentmetinbold">Sinem kargı yedi yaralı düştü.</p>

  <p class="indentmetinbold">&nbsp;</p>

  <p class="indentmetinbold">Yeniyetme, on üç on dört yaşında,</p>

  <p class="indentmetinbold">Kusur yoktur kirpiğinde kaşında,</p>

  <p class="indentmetinbold">Akşam sabah pınarların başında,</p>

  <p class="indentmetinbold">Aklıma dağların maralı düştü.</p>

  <p class="indentmetinbold">&nbsp;</p>

  <p class="indentmetinbold">Kerem’im yollarım toz tozar oldu,</p>

  <p class="indentmetinbold">Boran oldu, tipi oldu, kar oldu,</p>

  <p class="indentmetinbold">Dost bağında ayva oldu, nar oldu,</p>

  <p class="indentmetinbold">Bu yıl bizim bağlar goralı<sup class="calibre3"><sup class="calibre3"><a href="../Text/KeremAsli_split_006.html#footnote-100-16" id="footnote-100-16-backlink">[16]</a></sup></sup> düştü.</p>

  <p class="normal">Kerem türküyü bitirince gene yola koyuldular. Az gittiler, uz gittiler, varıp bir akarsuyun kenarına ulaştılar. Kerem baktı ki sağ taraf kaya, sol taraf orman, önü de çaydır. Dinelip Sofu’ya döndü:</p>

  <p class="normal">– Sofu lala, bekle biraz, bu yerlerden Aslı Han’ı sorayım, belki bunlar onun yerini bize söylerler.</p>

  <p class="normal">Sofu bekledi. Aldı Kerem bakalım kayaya ormana, çaya Aslı’yı nasıl sordu:</p>

  <p class="indentmetinbold">Senden sual etsem ey sarı kaya,</p>

  <p class="indentmetinbold">Benim Aslı’m buralardan geçti mi?</p>

  <p class="indentmetinbold">Mübarek gölgenle salmışsın saya,</p>

  <p class="indentmetinbold">Benim Aslı’m burdan geçti mi?</p>

  <p class="normal">Sarı kaya dile gelip aldı bakalım cevap olarak ne dedi:</p>

  <p class="indentmetinbold">Sana söylüyorum âşıklar hası,</p>

  <p class="indentmetinbold">Senin Aslı’n bundan geldi de geçti.</p>

  <p class="indentmetinbold">Yanındaydı babasıyla anası</p>

  <p class="indentmetinbold">İzini üstüme saldı da gitti.</p>

  <p class="normal">Aldı Kerem:</p>

  <p class="indentmetinbold">Senden sual etsem ey kara meşe,</p>

  <p class="indentmetinbold">Kalemi kudretten çekilmiş kaşa,</p>

  <p class="indentmetinbold">Bürümüşsün dağı taşı menekşe,</p>

  <p class="indentmetinbold">Benim Aslı’m buralardan geçti mi?</p>

  <p class="normal">Meşe de dile gelip cevap verdi:</p>

  <p class="indentmetinbold">Yarin saldı seni olmadık gama,</p>

  <p class="indentmetinbold">Dayanmaz mı dertli yiğit bu deme?</p>

  <p class="indentmetinbold">Güneş gibi kondu benim sineme,</p>

  <p class="indentmetinbold">Aslı benden bir gül aldı da gitti.</p>

  <p class="normal">Kerem yüzünü çaya dönerek sordu:</p>

  <p class="indentmetinbold">Abıhayat gibi daim akarsın,</p>

  <p class="indentmetinbold">Hakkın cemaline bazen bakarsın,</p>

  <p class="indentmetinbold">Dolana dolana evler yıkarsın</p>

  <p class="indentmetinbold">Benim Aslı’m buralardan geçti mi?</p>

  <p class="normal">Çay da dile gelip Kerem’e cevap verdi:</p>

  <p class="indentmetinbold">Kerem tutar onun her zaman yasın,</p>

  <p class="indentmetinbold">Yanına almıştır ata-anasın,</p>

  <p class="indentmetinbold">Hem içti hem de doldurdu tasın</p>

  <p class="indentmetinbold">Atların suyuma saldı da gitti.</p>

  <p class="normal">Söz tamamlanıp sona erdi. Kerem o yana, bu yana bakındı. Çayın üstünde bir köprü bulunduğunu gördü. Köprünün yanına yaklaştı. Sazı göğsüne bastırıp köprüye dönerek dedi:</p>

  <p class="indentmetinbold">Yolum geldi sana çıktı,</p>

  <p class="indentmetinbold">Köprü Aslı’mı gördün mü?</p>

  <p class="indentmetinbold">Rakiplerim beni yıktı,</p>

  <p class="indentmetinbold">Köprü Aslı’mı gördün mü?</p>

  <p class="indentmetinbold">&nbsp;</p>

  <p class="indentmetinbold">Kara kayadandır taşın,</p>

  <p class="indentmetinbold">Belli değil senin yaşın,</p>

  <p class="indentmetinbold">Eksik olmaz hiç savaşın,</p>

  <p class="indentmetinbold">Köprü Aslı’mı gördün mü?</p>

  <p class="indentmetinbold">&nbsp;</p>

  <p class="indentmetinbold">Dertli Kerem gelip durar,</p>

  <p class="indentmetinbold">Gül gibi boynunu burar,</p>

  <p class="indentmetinbold">Aslı Han’ı senden sorar,</p>

  <p class="indentmetinbold">Köprü Aslı’mı gördün mü?</p>

  <p class="normal">Kerem sözünü kısa kesip gitmeye yelteniyordu ki birden bir ceylan belirdi. Kerem ceylanı görünce sazı göğsüne bastırıp bakalım ceylandan Aslı’yı nasıl sual eyledi:</p>

  <p class="indentmetinbold">Sana da sorayım ey güzel ceylan</p>

  <p class="indentmetinbold">Aslı, Keşiş buralardan geçti mi?</p>

  <p class="indentmetinbold">Düşüp arkasına olmuşum revan</p>

  <p class="indentmetinbold">Çoban Köprüsü’nden bir su içti mi?</p>

  <p class="normal">Kerem böyle deyince ceylan dile gelip bakalım Kerem’e ne cevap verdi:</p>

  <p class="indentmetinbold">Sana bildireyim ey civan oğlan,</p>

  <p class="indentmetinbold">Aslı anasıyla düştüler yola.</p>

  <p class="indentmetinbold">Bir seher vaktinde gördüm ki burdan</p>

  <p class="indentmetinbold">Yanında babası geçtiler sola.</p>

  <p class="normal">Kerem:</p>

  <p class="indentmetinbold">Bu âşıklık eğdi benim kaddimi,</p>

  <p class="indentmetinbold">Bütün ilde bednam etti adımı,</p>

  <p class="indentmetinbold">Kerem gelsin, beni bulsun dedi mi?</p>

  <p class="indentmetinbold">Gizli sırlarını sana açtı mı?</p>

  <p class="normal">Ceylan:</p>

  <p class="indentmetinbold">Murada yetirsin seni yaradan,</p>

  <p class="indentmetinbold">Hasımların çekilsinler aradan,</p>

  <p class="indentmetinbold">Sevdiceğin göçle geçti buradan,</p>

  <p class="indentmetinbold">Bakmadı Aslı Han ne sağ, ne sola.</p>

  <p class="normal">Kerem:</p>

  <p class="indentmetinbold">Ne zamandır bu yerlerde durursun,</p>

  <p class="indentmetinbold">Kırık gönlüm kara taşa vurursun,</p>

  <p class="indentmetinbold">Aslı Han’ı sen ağlar mı bilirsin?</p>

  <p class="indentmetinbold">Yoksa gülüp bu dağları aştı mı?</p>

  <p class="normal">Ceylan:</p>

  <p class="indentmetinbold">Kadir mevlam hiçten yaratmış bizi,</p>

  <p class="indentmetinbold">Geceye kattılar günlü gündüzü,</p>

  <p class="indentmetinbold">Kerem, Aslı Han’ın budur son sözü:</p>

  <p class="indentmetinbold">Erzurum’a varsan gönlüm hoş ola.</p>

  <p class="normal">Kerem:</p>

  <p class="indentmetinbold">Kerem der ki kime açsam derdimi?</p>

  <p class="indentmetinbold">Rakiplerim gonca gülü derdi mi?</p>

  <p class="indentmetinbold">Varsam Erzurum’a görsem Aslı’mı,</p>

  <p class="indentmetinbold">Yoksa Keşiş alıp yine kaçtı mı?</p>

  <p class="normal">Ceylan:</p>

  <p class="indentmetinbold">Mevlam yardım etsin sana bu işte,</p>

  <p class="indentmetinbold">Ceylan der ki yürük atın yarışta,</p>

  <p class="indentmetinbold">Erzurum’a vardı zalim Keşiş de,</p>

  <p class="indentmetinbold">Ben derim ki kısmet sana hoş ola.</p>

  <p class="normal">Kerem ceylanı orada bırakıp yola koyuldu. Gide gide bir obaya vardılar. Buranın insanları konuksevmez kişilerdi. Keremgil burada biraz gezip dolaştılar, onlara hiç kimse yakınlık göstermedi. Kerem baktı ki adamlar o yanda, bu yanda dolaşıp duruyorlar, ama hiçbiri onların halini sormuyor. Kerem’in yüreği kabardı, sazı dertli sinesine bindirip, sesini sazına uyarladı, aldı bakalım ne dedi:</p>

  <p class="indentmetinbold">Gurbet elde garip garip ağlarım,</p>

  <p class="indentmetinbold">Müşkül halim bildiren yok, bilen yok!</p>

  <p class="indentmetinbold">Gece gündüz figan edip yanarım,</p>

  <p class="indentmetinbold">Ağlatan yok, güldüren yok, gülen yok!</p>

  <p class="indentmetinbold">&nbsp;</p>

  <p class="indentmetinbold">Terk eyledim ben atamı, anamı,</p>

  <p class="indentmetinbold">Gönlümden uçurdum telli sunamı,</p>

  <p class="indentmetinbold">Hançer alıp dert odağı sinemi,</p>

  <p class="indentmetinbold">Şişleyen yok, deldiren yok, delen yok!</p>

  <p class="indentmetinbold">&nbsp;</p>

  <p class="indentmetinbold">Dertli sinem döğünürüm, dağlarım,</p>

  <p class="indentmetinbold">Ak giyinmem, karaları bağlarım,</p>

  <p class="indentmetinbold">Dert elinden ah çekerim, ağlarım,</p>

  <p class="indentmetinbold">Gözüm yaşın sildiren yok, silen yok!</p>

  <p class="indentmetinbold">&nbsp;</p>

  <p class="indentmetinbold">Kerem’im yetmedim ben Aslı Han’a,</p>

  <p class="indentmetinbold">Pay bildim ölümü bu yazık cana,</p>

  <p class="indentmetinbold">Gece gündüz kervan gider her yana,</p>

  <p class="indentmetinbold">Yüz çevirip bu virana gelen yok!</p>

  <p class="normal">Türkü sona erdi. Neden sonra yaşlı biri gelip bunlara selam verdi. Sofu ona sordu:</p>

  <p class="normal">– Baba, burası neredir? Burada hiç misafire yüz vermezler mi?</p>

  <p class="normal">Yaşlı adam dedi:</p>

  <p class="normal">– Evet, evlat, ben de buralı değilim.</p>

  <p class="normal">Yaşlı kişi Kerem’in kim olduğunu öğrenince dedi:</p>

  <p class="normal">– Âşık, senin aradığın Keşiş dün buradan geçip gitti. Haydi, Allah yardımcın olsun!</p>

  <p class="normal">Kerem oradan çıkıp gitmeye niyetlendi, yola koyuldu. Daha biraz uzaklaşmışlardı ki bir turnanın tek başına gökte süzülüp gitmekte olduğunu gördü. Kerem Sofu’yu durdurup aldı sazı, bakalım turnaya ne dedi:</p>

  <p class="indentmetinbold">Gökyüzünde uçup giden tek turna,</p>

  <p class="indentmetinbold">Gamlı gamlı ötme gönül şen değil.</p>

  <p class="indentmetinbold">Sen de benim gibi yardan ayrıldın,</p>

  <p class="indentmetinbold">Gamlı gamlı ötme, gönül şen değil.</p>

  <p class="indentmetinbold">&nbsp;</p>

  <p class="indentmetinbold">Melul melul gökyüzünde uçarsın,</p>

  <p class="indentmetinbold">Seyyah olup ülkeleri gezersin,</p>

  <p class="indentmetinbold">Süzülüşte han Aslı’ma benzersin,</p>

  <p class="indentmetinbold">Gamlı gamlı ötme gönül şen değil.</p>

  <p class="indentmetinbold">&nbsp;</p>

  <p class="indentmetinbold">Dertli Kerem attı namus, arını,</p>

  <p class="indentmetinbold">Yolunda sarf etti bütün varını,</p>

  <p class="indentmetinbold">Hep aranır bulmaz Aslı yarını,</p>

  <p class="indentmetinbold">Gamlı gamlı ötme gönül şen değil.</p>

  <p class="normal">Türkü bitince Sofu dedi:</p>

  <p class="normal">– Kerem ah vah zamanı değil. Haydi gidelim. Bir süre yol aldıktan sonra bir pınarın başında toplanmış birtakım kadınlara rastgeldiler. Kerem kızların içinde Aslı’ya benzeyen bir kız görünce sazını göğsüne bastırıp bakalım kıza ne dedi:</p>

  <p class="indentmetinbold">Su başında duran gelinler kızlar,</p>

  <p class="indentmetinbold">Allı gelin Han Aslı’ma benzersin.</p>

  <p class="indentmetinbold">Doğrusun söylerler hakkı sevenler,</p>

  <p class="indentmetinbold">Benli gelin Han Aslı’ma benzersin.</p>

  <p class="normal">Kerem’in sözlerini işiten kız saçlarından bir beliği saz niyetine göğsüne düşürüp Kerem’e cevap verdi:</p>

  <p class="normal">Kız:</p>

  <p class="indentmetinbold">Âşık, aşıp karlı dağlar gelmişsin,</p>

  <p class="indentmetinbold">Var git burdan, senin yarin değilim.</p>

  <p class="indentmetinbold">Yitirdin aklını düştün çöllere,</p>

  <p class="indentmetinbold">Var git burdan, senin yarin değilim.</p>

  <p class="normal">Kerem:</p>

  <p class="indentmetinbold">Aslı’m gibi yanağında benin var,</p>

  <p class="indentmetinbold">İnceden de ince acep belin var,</p>

  <p class="indentmetinbold">Ağızında baldan tatlı dilin var,</p>

  <p class="indentmetinbold">Allı gelin, Han Aslı’ma benzersin.</p>

  <p class="normal">Kız:</p>

  <p class="indentmetinbold">Deme, Âşık seni çekerler dara,</p>

  <p class="indentmetinbold">Salarlar zindana, açarlar yara,</p>

  <p class="indentmetinbold">Ayrıl git bizlerden, bul kendin çare,</p>

  <p class="indentmetinbold">Var git burdan, senin yarin değilim.</p>

  <p class="normal">Kerem:</p>

  <p class="indentmetinbold">Dertli Kerem yüce yüce dağ aştı,</p>

  <p class="indentmetinbold">Aştı aştı, gurbet ellere düştü,</p>

  <p class="indentmetinbold">Uçurdun şahini serçeyi seçti,</p>

  <p class="indentmetinbold">Allı gelin, Han Aslı’ma benzersin.</p>

  <p class="normal">Kız:</p>

  <p class="indentmetinbold">Güllü Hanım gül benzini soldurur,</p>

  <p class="indentmetinbold">Âşık olan maşukunu güldürür,</p>

  <p class="indentmetinbold">Bir nişanlım var ki seni öldürür,</p>

  <p class="indentmetinbold">Var git burdan senin yarin değilim.</p>

  <p class="normal">Sofu baktı kızlar kızıyor, hemen onlara Keşiş’i sordu. Kızlar dediler:</p>

  <p class="normal">– Keşişgil dün buradaydılar, güneş doğar doğmaz gittiler.</p>

  <p class="normal">Sofu ile Kerem kızların gösterdiği yana gitmekte olsunlar biz şimdi Keşiş’ten haber verelim.</p>

  <p class="normal">Keşiş buradan ayrıldıktan sonra gündüzü geceye katıp yol alarak Kayseri şehrine ulaştı. Doğru Kayseri paşasının yanına gitti.</p>

  <p class="normal">– Ben bir Müslüman âşığın elinden kızımı alıp kaçmışım. Bu yüzden bana rahat huzur yoktur. Şimdi size sığınıyorum. İzin ver senin yurdunda yaşayalım. Ama şu şartla: söz konusu âşık gelip buralara çıkarsa senin halkın benim yerimi ona göstermesin.</p>

  <p class="normal">Paşa razı oldu. Keşişe gözden uzak yerde bir ev verdikten sonra ahalisine emretti ki başka ülkeden buraya Kerem adında bir âşık gelirse yakalansın. Her kim ki Keşiş’in evini Kerem’e gösterirse o da dar ağacına asılsın.</p>

  <p class="normal">Kerem ile Sofu bir nice gün, bir nice gece yol alıp bir karlı dağın eteğine vardılar. Bu dağ Gence dağlarına çok benziyordu. Kerem’in yüreği coştu, aldı sazı bakalım ne dedi:</p>

  <p class="indentmetinbold">Karşıdaki karlı dağlar,</p>

  <p class="indentmetinbold">Dağlar bizim doğlarmola...</p>

  <p class="indentmetinbold">Beyaz saçlı yaşlı anam,</p>

  <p class="indentmetinbold">Oğul deyip ağlarmola...</p>

  <p class="indentmetinbold">&nbsp;</p>

  <p class="indentmetinbold">Mekke’den gelen hacılar,</p>

  <p class="indentmetinbold">Yüreğimde var acılar,</p>

  <p class="indentmetinbold">Evimizdeki bacılar</p>

  <p class="indentmetinbold">Kardeş deyip ağlarmola...</p>

  <p class="indentmetinbold">&nbsp;</p>

  <p class="indentmetinbold">Felek nedir benim hatam,</p>

  <p class="indentmetinbold">Ne melulum, ne de şadam,</p>

  <p class="indentmetinbold">Ak sakallı koca atam,</p>

  <p class="indentmetinbold">Kerem deyip ağlarmola...</p>

  <p class="normal">Keremgil tam gitmek üzereyken hava bozdu, her yeri sis pus bürüdü. Şiddetli bir kar yağışı başladı. Kerem havayı böyle görünce aldı sazı bakalım ne dedi:</p>

  <p class="indentmetinbold">Deli gönül kalktı figan eyledi,</p>

  <p class="indentmetinbold">Gidemezsin, Kerem, kıştır, geri dön!</p>

  <p class="indentmetinbold">Kalmadı mecalim borandan, kardan,</p>

  <p class="indentmetinbold">Gidemezsin, Kerem, kıştır, geri dön!</p>

  <p class="indentmetinbold">&nbsp;</p>

  <p class="indentmetinbold">Yağmur yağar, yerin yüzü yaş olur,</p>

  <p class="indentmetinbold">Sis pus olur, boran olur, kış olur,</p>

  <p class="indentmetinbold">Hava böyle kalmaz, gene hoş olur,</p>

  <p class="indentmetinbold">Gidemezsin, Kerem, kıştır, geri dön!</p>

  <p class="indentmetinbold">&nbsp;</p>

  <p class="indentmetinbold">Gider kış eyyamı görürüz yazı,</p>

  <p class="indentmetinbold">Gülistana döner dağların yüzü,</p>

  <p class="indentmetinbold">Ey felek, ne olur, ağlatma bizi,</p>

  <p class="indentmetinbold">Gidemezsin, Kerem kıştır, geri dön!</p>

  <p class="normal">Hava açılmadı, daha kötüleşti. Yolu kaybettiler. Kerem:</p>

  <p class="indentmetinbold">Boranlı dağlarda yolum yitirdim,</p>

  <p class="indentmetinbold">Çağırırım amam felek, aman hey!..</p>

  <p class="indentmetinbold">Bir yanımda yağmur yağar, kar serper,</p>

  <p class="indentmetinbold">Bir yanımda sis pus, bulut, duman hey!..</p>

  <p class="indentmetinbold">&nbsp;</p>

  <p class="indentmetinbold">Akşam oldu göremedim yolumu,</p>

  <p class="indentmetinbold">Soğuk aldı ayağımı elimi,</p>

  <p class="indentmetinbold">Çoktan göze aldım yine ölümü,</p>

  <p class="indentmetinbold">Daha yoktur sağlığıma güman hey!..</p>

  <p class="indentmetinbold">&nbsp;</p>

  <p class="indentmetinbold">Dağlar himmet edin, burda kalmayım,</p>

  <p class="indentmetinbold">Kalırsam da gurbet elde ölmeyim,</p>

  <p class="indentmetinbold">Bari düşmanlara muhtaç olmayım,</p>

  <p class="indentmetinbold">Aman felek, benim halim yaman hey!..</p>

  <p class="indentmetinbold">&nbsp;</p>

  <p class="indentmetinbold">Kurtlar kuşlar üşüşürler leşime,</p>

  <p class="indentmetinbold">Bakmazlar gözümden akan yaşıma,</p>

  <p class="indentmetinbold">Gurbet elde bela gelir başıma,</p>

  <p class="indentmetinbold">Doğru dönmez çarkıfelek aman hey!..</p>

  <p class="indentmetinbold">&nbsp;</p>

  <p class="indentmetinbold">Dar günümde kimse yetmez feryada,</p>

  <p class="indentmetinbold">Bu tipide kimse gelmez imdada,</p>

  <p class="indentmetinbold">Kerem der ki, ölüm haktır dünyada,</p>

  <p class="indentmetinbold">Ahirette karşı gelsin iman hey!..</p>

  <p class="normal">Rüzgâr sanki Kerem’le zıtlaşıyordu. Giderek daha da sertleşti. Kerem sazı göğsüne basıp gene aldı bakalım ne dedi:</p>

  <p class="indentmetinbold">Ama felek budur senden dileğim,</p>

  <p class="indentmetinbold">Koyma beni yarı yolda kış günü.</p>

  <p class="indentmetinbold">Kerem eyle, yardım et tut elimden,</p>

  <p class="indentmetinbold">Yetir muradına sen bu düşkünü.</p>

  <p class="indentmetinbold">&nbsp;</p>

  <p class="indentmetinbold">Tipi boran alıp dört bir yanımı,</p>

  <p class="indentmetinbold">Soğuk tutmuş iliğimi, kanımı,</p>

  <p class="indentmetinbold">Vadem tamam ise gel al canımı,</p>

  <p class="indentmetinbold">Felek bana minnet etme beş günü.</p>

  <p class="indentmetinbold">&nbsp;</p>

  <p class="indentmetinbold">Kerem’im bir kimse yetmez imdada,</p>

  <p class="indentmetinbold">Aslı bivefadır, hiç salmaz yada,</p>

  <p class="indentmetinbold">Ömrüm geçti ahuzarla dünyada,</p>

  <p class="indentmetinbold">Çok aradım hiç görmedim hoş günü.</p>

  <p class="normal">Kerem türküsünü bitirmiştiki karşısında nurani yüzlü yaşlı bir kişi belirdi:</p>

  <p class="normal">– Gam çekme Kerem, dedi. Korkma darda kalmayacaksınız. Yumun gözünüzü!</p>

  <p class="normal">Kerem’le Sofu gözlerini yumdular. Ne kadar zaman geçti, bilmiyorum, nurani kişi seslendi:</p>

  <p class="normal">– Açın gözlerinizi!</p>

  <p class="normal">Keremgil gözlerini açınca bir de baktılar ki safalı bir yerdedirler. Nurani kişi de ortada yok. Ama yer ne yer... Öyle ki gül gülü çağırıyor, bülbül bülbülü. Kerem etrafa bakınca iki yavrulu bir ceylan gördü. Ceylan yaralıdır, yavruları da etrafında inlemektedir. Ceylanın al kanı çimenleri kızıla boyamış. Kerem’in gönlü bulandı, aldı sazı bakalım ceylana ne dedi:</p>

  <p class="indentmetinbold">Ben, ey Sofu lala, nice yanmayım</p>

  <p class="indentmetinbold">Aslı Han’ın ceylandır bu ceylan.</p>

  <p class="indentmetinbold">İnsaf mıdır ahvalini bilmeyim.</p>

  <p class="indentmetinbold">Aslı Han’ın ceylandır bu ceylan.</p>

  <p class="indentmetinbold">&nbsp;</p>

  <p class="indentmetinbold">Kurşun değmiş bu ceylanın yüzüne,</p>

  <p class="indentmetinbold">Kan sıvanmış topuğuna, dizine,</p>

  <p class="indentmetinbold">Gözü benzer Han Aslı’nın gözüne,</p>

  <p class="indentmetinbold">Aslı Han’ın ceylanıdır bu ceylan.</p>

  <p class="indentmetinbold">&nbsp;</p>

  <p class="indentmetinbold">Zalime avcı onu halsiz salmıştır,</p>

  <p class="indentmetinbold">Dört yanını kara kanlar almıştır,</p>

  <p class="indentmetinbold">Kimsesi yok, melul mahzun kalmıştır,</p>

  <p class="indentmetinbold">Aslı Han’ın ceylandır bu ceylan.</p>

  <p class="indentmetinbold">&nbsp;</p>

  <p class="indentmetinbold">Yaraları eski değil, tazedir,</p>

  <p class="indentmetinbold">Siyah sürme ela göze mezedir,</p>

  <p class="indentmetinbold">Bu ceylanı kim al kana bezetir,</p>

  <p class="indentmetinbold">Aslı Han’ın ceylanıdır bu ceylan.</p>

  <p class="indentmetinbold">&nbsp;</p>

  <p class="indentmetinbold">Kerem’im, düşmüşüm ben gurbet ele,</p>

  <p class="indentmetinbold">Seyrana çıkmıştı ceylanı çöle,</p>

  <p class="indentmetinbold">Ağlarım, sızlarım ben bundan böyle,</p>

  <p class="indentmetinbold">Aslı Han’ın ceylandır bu ceylan.</p>

  <p class="normal">Tam o sırada bir de baktılar ki avcılar dağdan inip gelmektedir. Kerem onları görünce sazın alıp bakalım avcıların geldiğini ceylana nasıl haber verdi:</p>

  <p class="indentmetinbold">Süre süre avcı dağdan indiren,</p>

  <p class="indentmetinbold">Kaç, kuzulu ceylan, yad avcı geldi.</p>

  <p class="indentmetinbold">Oku ile vurup taprağa seren,</p>

  <p class="indentmetinbold">Kaç, kuzulu ceylan, yad avcı geldi.</p>

  <p class="indentmetinbold">&nbsp;</p>

  <p class="indentmetinbold">Güzel çimenlikte ceylan sürüsü,</p>

  <p class="indentmetinbold">Sürüden ayrılmış onun birisi,</p>

  <p class="indentmetinbold">Kana boyanmıştır güzel derisi,</p>

  <p class="indentmetinbold">Kaç, kuzulu ceylan, yad avcı geldi.</p>

  <p class="indentmetinbold">&nbsp;</p>

  <p class="indentmetinbold">Zalim avcı düşmüş gelir izine,</p>

  <p class="indentmetinbold">Al kanı akıtmış iki dizine,</p>

  <p class="indentmetinbold">Sinekler konmuştur kanlı yüzüne,</p>

  <p class="indentmetinbold">Kaç, kuzulu ceylan, yad avcı geldi.</p>

  <p class="indentmetinbold">&nbsp;</p>

  <p class="indentmetinbold">Böyle mi olur avcıların hilesi</p>

  <p class="indentmetinbold">Koltuğundan almış, sızlar yarası,</p>

  <p class="indentmetinbold">Hekime gösterip, yoktur çaresi,</p>

  <p class="indentmetinbold">Kaç, kuzulu ceylan, ya avcı geldi.</p>

  <p class="indentmetinbold">&nbsp;</p>

  <p class="indentmetinbold">Süre süre indirdiler dağlardan,</p>

  <p class="indentmetinbold">Al süsenli bahçelerden, bağlardan,</p>

  <p class="indentmetinbold">Kerem der ki geçticeğin yollardan</p>

  <p class="indentmetinbold">Kaç, kuzulu ceylan, yad avcı geldi.</p>

  <p class="normal">Yaralı ceylan ne kadar çabaladıysa da yavrularını alıp bir yana gidemedi. Zaten yavrularından da ayrılmak istemiyordu. Kerem bu durumu görünce avcıların önüne çıktı. Avcılar ondan sordular:</p>

  <p class="normal">– Buralarda yaralı bir ceylan gördünüz mü?</p>

  <p class="normal">Kerem başka yöndeki bir dereyi gösterip:</p>

  <p class="normal">– Ceylan kaçıp o dereye gitti, dedi.</p>

  <p class="normal">Avcılar o yana yöneldiler. Kerem gelip ceylanın yaralarını tımar etti. Onu götürüp yakındaki bir mağaraya koydu. Sonra sazını dillendirip dertli dertli okumaya başladı:</p>

  <p class="indentmetinbold">Bu sefer ayının yirmi beşinde</p>

  <p class="indentmetinbold">Bu dağda bir ceylan ağlar, iniler,</p>

  <p class="indentmetinbold">İki körpe kuzu vardı peşinde</p>

  <p class="indentmetinbold">Bu dağda bir ceylan ağlar, iniler.</p>

  <p class="indentmetinbold">&nbsp;</p>

  <p class="indentmetinbold">Oklar deyip onu candan salmıştır,</p>

  <p class="indentmetinbold">Dört yanını kızıl kanlar almıştır,</p>

  <p class="indentmetinbold">Yavruları melul mahzun kalmıştır,</p>

  <p class="indentmetinbold">Bu dağda bir ceylan ağlar, iniler.</p>

  <p class="indentmetinbold">&nbsp;</p>

  <p class="indentmetinbold">İnsan amma zalim olmuş, gaziler,</p>

  <p class="indentmetinbold">Sinesinde yaraları sızılar,</p>

  <p class="indentmetinbold">Kerem gibi öz yurdunu arzular,</p>

  <p class="indentmetinbold">Bu dağda bir ceylan ağlar, iniler.</p>

  <p class="indentmetinbold">&nbsp;</p>

  <p class="indentmetinbold">Çokça ok yarası vardı canında,</p>

  <p class="indentmetinbold">İki yavrusu da ağlar yanında,</p>

  <p class="indentmetinbold">Kerem der ki, anası yok yanında</p>

  <p class="indentmetinbold">Bu dağda bir ceylan ağlar, iniler.</p>

  <p class="normal">Sofu Kerem’i kaldırdı, yola koyuldular. Gide gide bir obaya vardılar. Kerem çok fena hastalanmıştı. Tam obanın yanına vardıklarında gökte bir takım turna belirdi. Kerem sazı aldı bakalım turnalarla öz yurduna ne dilekler yolladı:</p>

  <p class="indentmetinbold">Turna, gider olsan bizim illere,</p>

  <p class="indentmetinbold">Gurbette bir hasta gördüm diyesin,</p>

  <p class="indentmetinbold">Eğer sizden sual eden olursa,</p>

  <p class="indentmetinbold">Gurbette bir hasta gördüm diyesin.</p>

  <p class="indentmetinbold">&nbsp;</p>

  <p class="indentmetinbold">Ben uçardım, kanatlarım yoruldu.</p>

  <p class="indentmetinbold">Gurbet elde kara bağrım kavruldu,</p>

  <p class="indentmetinbold">Hasta düştüm artık belim kıvrıldı,</p>

  <p class="indentmetinbold">Gurbette bir hasta gördüm diyesin.</p>

  <p class="indentmetinbold">&nbsp;</p>

  <p class="indentmetinbold">Gurbet elde melul mahzum olmuşum,</p>

  <p class="indentmetinbold">Aşkına düşeli Mecnun olmuşum,</p>

  <p class="indentmetinbold">Bir saçı Leyla’ya meftun olmuşum,</p>

  <p class="indentmetinbold">Gurbette bir hasta gördüm diyesin.</p>

  <p class="indentmetinbold">&nbsp;</p>

  <p class="indentmetinbold">Hasta düştüm kimse bilmez halimi,</p>

  <p class="indentmetinbold">Elimden aldırdım gonca gülümü</p>

  <p class="indentmetinbold">Ne diyara tutup gitsem yönümü,</p>

  <p class="indentmetinbold">Gurbette bir hasta gördüm diyesin.</p>

  <p class="indentmetinbold">&nbsp;</p>

  <p class="indentmetinbold">Dertli Kerem hasta düştü iniler,</p>

  <p class="indentmetinbold">Ah ettikçe kulakları çınılar,</p>

  <p class="indentmetinbold">Belki mevla bize imdada geler,</p>

  <p class="indentmetinbold">Gurbette bir hasta gördüm diyesin.</p>

  <p class="normal">Kerem hastalığına bakmayıp gene de yola koyuldu. Bir miktar yol aldıktan sonra bir mezarlığa rastladılar. Mezarlığı görünce Kerem’in yüreği yumuşayıp gözleri doldu. Sazı göğsüne bastırıp bakalım ne dedi:</p>

  <p class="indentmetinbold">Yine vatanımdan oldum tedirgin,</p>

  <p class="indentmetinbold">Hasta düştüm, gurbet ellerde kaldım.</p>

  <p class="indentmetinbold">Rakiplerim bu arada çoğaldı,</p>

  <p class="indentmetinbold">Arttı düşmanlarım dillerde kaldım.</p>

  <p class="indentmetinbold">&nbsp;</p>

  <p class="indentmetinbold">Yanarım, yanarım, tütünüm tütmez,</p>

  <p class="indentmetinbold">Ah çekerim, ahım kimseye yetmez,</p>

  <p class="indentmetinbold">Aslı’mın sevdası başımdan gitmez,</p>

  <p class="indentmetinbold">Amma rüsvay oldum, dillerde kaldım.</p>

  <p class="indentmetinbold">&nbsp;</p>

  <p class="indentmetinbold">Kerem şimdi arar gezer ölümü,</p>

  <p class="indentmetinbold">Felek kırdı kanadımı, kolumu,</p>

  <p class="indentmetinbold">Duman bastı şaşırmışım yolumu,</p>

  <p class="indentmetinbold">Yağmurlu boranlı yollarda kaldım.</p>

  <p class="normal">Kerem’in gözü harap bir mezarın içindeki bir kuru kafa kemiğine ilişti. Kerem eğilip kuru kafayı aldı. Toprağını silip temizledikten sonra o yanına, bu yanına baktı.</p>

  <p class="normal">– Sofu lala, dedi, bu kuru kafayı görüyor musun? Bir zamanlar bu da bizim gibi insandı. Gün gelecek biz de böyle olacağız. Eğlen bir türkü söyleyip bunun halini sorayım.</p>

  <p class="indentmetinbold">Bir sual sorayım haber ver bana,</p>

  <p class="indentmetinbold">Sen de bu dünyada varmıydın kafa?</p>

  <p class="indentmetinbold">Hayvan mıydın, insan mıydın, ne idin?</p>

  <p class="indentmetinbold">Türlü meyvelerden tattın mı kafa?</p>

  <p class="indentmetinbold">&nbsp;</p>

  <p class="indentmetinbold">Ayrılmış çenesi, dökülmüş dişi,</p>

  <p class="indentmetinbold">Bozulmuş kirpiği, süzülmüş kaşı,</p>

  <p class="indentmetinbold">Her zaman böyledir feleğin işi,</p>

  <p class="indentmetinbold">Beş vakit namazı kıldın mı kafa?</p>

  <p class="indentmetinbold">&nbsp;</p>

  <p class="indentmetinbold">Bakmaz mısın alnındaki yazına,</p>

  <p class="indentmetinbold">Toprak dolmuş, kulağına, gözüne,</p>

  <p class="indentmetinbold">Hiç uydun mu kör şeytanın sözüne,</p>

  <p class="indentmetinbold">Helal diye haram yedin mi kafa?</p>

  <p class="normal">Kafa dile gelip konuştu:</p>

  <p class="indentmetinbold">Dinle şimdi gelen geçen halimi,</p>

  <p class="indentmetinbold">Bir zaman dünyada ben de var idim.</p>

  <p class="indentmetinbold">Bir şah idim, bela geldi başıma,</p>

  <p class="indentmetinbold">Sanki asırlara yadigâr idim.</p>

  <p class="normal">Kafanın dile geldiğini görünce gene aldı Kerem:</p>

  <p class="indentmetinbold">Kafa bu dünyada bir de mert miydin?</p>

  <p class="indentmetinbold">Dünya malı için yoksa kurt muydun?</p>

  <p class="indentmetinbold">On, on beş yaşında bir yiğit miydin?</p>

  <p class="indentmetinbold">Yoksa ak sakallı pir miydin kafa?</p>

  <p class="normal">Aldı Kafa:</p>

  <p class="indentmetinbold">Ben bir güldüm, bahçelerde biterdim,</p>

  <p class="indentmetinbold">Lokman idim, bilimlere yeterdim,</p>

  <p class="indentmetinbold">Altmış yıl yaşadım, yüz yıl beklerdim</p>

  <p class="indentmetinbold">Şecaatli, adlı ve namdar idim.</p>

  <p class="normal">Kerem:</p>

  <p class="indentmetinbold">Kafa, bu dünyada iyi, has mıydın?!</p>

  <p class="indentmetinbold">Dünya malı için kara yas mıydın?!</p>

  <p class="indentmetinbold">Yedirmez, içirmez bir nekes miydin?!</p>

  <p class="indentmetinbold">Sofrası meydanda er miydin kafa?!</p>

  <p class="normal">Kafa:</p>

  <p class="indentmetinbold">Bilmez idim ben malımın hesabın</p>

  <p class="indentmetinbold">Düşünmezdim hiç ahiret azabın</p>

  <p class="indentmetinbold">Akıbet nuş ettim ecel şarabın</p>

  <p class="indentmetinbold">Öldüğümde tamam ihtiyar idim.</p>

  <p class="normal">Kerem:</p>

  <p class="indentmetinbold">Dertli Kerem ahuzarın artırsın,</p>

  <p class="indentmetinbold">Cümle müşkül işlerini bitirsin,</p>

  <p class="indentmetinbold">Ne zamandan beri burda yatarsın?</p>

  <p class="indentmetinbold">Bu dünyada ölmem der miydin kafa?</p>

  <p class="normal">Kafa:</p>

  <p class="indentmetinbold">Ben kuru kafayım burda oturdum,</p>

  <p class="indentmetinbold">Senin müşkül işlerini bitirdim,</p>

  <p class="indentmetinbold">Yüz on yıldır ben bu yerde yatardım,</p>

  <p class="indentmetinbold">Ben de senin gibi aşikâr idim.</p>

  <p class="normal">Kafa sözünü bitirir bitirmez yuvarlana yuvarlana gidip gene mezara girdi, yok oldu. Keremgil yollarına devam ettiler. Mezarlıktan tam çıkmak üzereyken Kerem baktı ki bir genç kız bir mezarın başında durup ağlamaktadır. Arada bir kalkıp mezarın etrafını dolaşmakta, sonra gene oturup ağlamaktadır.</p>

  <p class="normal">Kerem kızın yanına gitti. Sazın sinesine bastırıp ondan neler sordu:</p>

  <p class="indentmetinbold">Kaşları mihrabı, gözleri yağı,</p>

  <p class="indentmetinbold">Ahu gözlüm, ne dönersin mezarı?</p>

  <p class="indentmetinbold">Âşığı bent eder zülfü, dudağı,</p>

  <p class="indentmetinbold">Ahu gözlüm, ne dönersin mezarı?</p>

  <p class="normal">Kerem böyle deyince kız kalkıp dal gerdana dökülmüş bir kulaç saçından üç tel ayırıp bakalım Kerem’e nasıl karşılık verdi:</p>

  <p class="indentmetinbold">Âşık, ne sorarsın benim, halimi,</p>

  <p class="indentmetinbold">Yar aşkına dolanırım mezarı!</p>

  <p class="indentmetinbold">Ne müddettir yandım firkat oduna,</p>

  <p class="indentmetinbold">Yar aşkına dolanırım mezarı!</p>

  <p class="normal">Kerem:</p>

  <p class="indentmetinbold">Karalar giymişsin, yastadır başın,</p>

  <p class="indentmetinbold">Kudretten çekilmiş, karadır kaşın,</p>

  <p class="indentmetinbold">Baban mı ölmüştür, yoksa kardaşın,</p>

  <p class="indentmetinbold">Ahu gözlüm, ne dönersin mezarı?</p>

  <p class="normal">Kız:</p>

  <p class="indentmetinbold">Karalar giymişim, yastadır başım,</p>

  <p class="indentmetinbold">Kudretten çekilmiş, karadır kaşım,</p>

  <p class="indentmetinbold">Ne babam ölmüştür, ne de kardeşim,</p>

  <p class="indentmetinbold">Yar aşkına dolanırım mezarı?</p>

  <p class="normal">Kerem:</p>

  <p class="indentmetinbold">Gün görmedim bu dünyaya geleli,</p>

  <p class="indentmetinbold">Ağlayıp da gözüm yaşın sileli,</p>

  <p class="indentmetinbold">Nice yıldır senin yarin öleli?</p>

  <p class="indentmetinbold">Ahu gözlüm, ne dönersin mezarı?</p>

  <p class="normal">Kız:</p>

  <p class="indentmetinbold">Güz olunca bahçelerde gül solar,</p>

  <p class="indentmetinbold">Ağlayınca gözüm yaşı sel olur,</p>

  <p class="indentmetinbold">Sevdiğim öleli yedi yıl olur,</p>

  <p class="indentmetinbold">Yar aşkına dolanırım mezarı.</p>

  <p class="normal">Kerem:</p>

  <p class="indentmetinbold">Kalkışmış sunalar, göller kurumuş,</p>

  <p class="indentmetinbold">Etrafını çayır çimen bürümüş,</p>

  <p class="indentmetinbold">Yedi yılsa şimdi yarin çürümüş,</p>

  <p class="indentmetinbold">Ahu gözlüm, ne dönersin mezarı?</p>

  <p class="normal">Kız:</p>

  <p class="indentmetinbold">Elimden aldılar gül yüzlü yari,</p>

  <p class="indentmetinbold">Arttı yüreğimin gamı, kederi,</p>

  <p class="indentmetinbold">Yüreğimde sönmez aşkımın narı,</p>

  <p class="indentmetinbold">Yar aşkına dolanırım mezarı.</p>

  <p class="normal">Kerem:</p>

  <p class="indentmetinbold">Yürü hey, yürü hey, gözü harami,</p>

  <p class="indentmetinbold">Yüreğime koydun derdi, veremi,</p>

  <p class="indentmetinbold">Han Aslı’mdan beter ettin Kerem’i,</p>

  <p class="indentmetinbold">Ahu gözlüm, ne dönersin mezarı?!</p>

  <p class="normal">Kız:</p>

  <p class="indentmetinbold">Nazlı der ki ben aşkın vefakârı,</p>

  <p class="indentmetinbold">Ağlamaktan ömrüm kısaldı yarı,</p>

  <p class="indentmetinbold">Açın mezarını göreyim yari,</p>

  <p class="indentmetinbold">Yar aşkına dolanırım mezarı!</p>

  <p class="normal">Kız başladı ağlamaya. Kerem anladı ki mezardaki kızın sevgilisidir, kanlı felek onu kızın elinden almıştır. Kerem kıza teselli verdikten sonra sordu:</p>

  <p class="normal">– Güzel kız, bu taraflarda aile efradıyla birlikte giden bir keşiş gördün mü?</p>

  <p class="normal">Kız cevap vermedi. Kerem ne kadar ısrar ettiyse bir cevap alamadı. Baktı ki ne dese kız hiçbirini işitmiyor. Onun aklı fikri mezardadır. Çar naçar ondan ayrıldılar. Mezarlıktan ayrılıp yola koyuldular; az gittiler, çok gittiler varıp bir yüce dağın eteğine ulaştılar. Dağ onların önünü kesti. Kerem dedi:</p>

  <p class="normal">– Sofu lala, eğlen biraz bu dağa birkaç söz söyleyim, bize yol versin.</p>

  <p class="normal">Aldı Kerem, bakalım dağa ne dedi:</p>

  <p class="indentmetinbold">Yükseğinde şahin, sungur seslenir,</p>

  <p class="indentmetinbold">Yıldız Dağı hiç eksilmez dumanın.</p>

  <p class="indentmetinbold">Eteğinde dudu, kumru beslenir,</p>

  <p class="indentmetinbold">Yıldız Dağı, hiç eksilmez dumanın.</p>

  <p class="indentmetinbold">&nbsp;</p>

  <p class="indentmetinbold">Sis, pus, boran olur sağnaklar iner,</p>

  <p class="indentmetinbold">Ormanında yavru geyikler meler,</p>

  <p class="indentmetinbold">Yamacında kurtlar, tilkiler ulur,</p>

  <p class="indentmetinbold">Yıldız Dağı, hiç eksilmez dumanın.</p>

  <p class="indentmetinbold">&nbsp;</p>

  <p class="indentmetinbold">Yükseğinde bastırılmış kar olur,</p>

  <p class="indentmetinbold">Alt yanında bahçe olur, bar olur,</p>

  <p class="indentmetinbold">Elma olur, ayva olur, nar olur,</p>

  <p class="indentmetinbold">Yıldız Dağı, hiç eksilmez dumanın.</p>

  <p class="indentmetinbold">&nbsp;</p>

  <p class="indentmetinbold">Sırtında otlanır koyunun, malın,</p>

  <p class="indentmetinbold">Hind’e, Hindistan’a bellidir halin,</p>

  <p class="indentmetinbold">Kervanın, göçerin cahı celalin,</p>

  <p class="indentmetinbold">Yıldız Dağı, hiç eksilmez dumanın.</p>

  <p class="indentmetinbold">&nbsp;</p>

  <p class="indentmetinbold">Yücelerde kayan, yassı taşın var,</p>

  <p class="indentmetinbold">Tatlı tatlı öten bin bir kuşun var,</p>

  <p class="indentmetinbold">Kerem gibi ne belalı başın var,</p>

  <p class="indentmetinbold">Yıldız Dağı, hiç eksilmez dumanın.</p>

  <p class="normal">Kerem sözünü tamamlar tamamlamaz duman kalktı, Yıldız Dağı bunlara yol verdi. Oradan yola koyulup günde bir menzil giderek bir pınar başına ulaştılar. Kerem baktı ki burada bir bölük kız güle eğlene çamaşır yıkamaktalar. Kızlar Kerem’i görünce yakasına yapıştılar:</p>

  <p class="normal">– Âşık, bize birkaç türkü söyle, dediler.</p>

  <p class="normal">Aldı Kerem bakalım kızlara dedi:</p>

  <p class="indentmetinbold">Pınarın başında esvap yuyanlar,</p>

  <p class="indentmetinbold">Aynı benim Han Aslı’ma benzersiz.</p>

  <p class="indentmetinbold">Yuyup yuyup gül dalına serenler,</p>

  <p class="indentmetinbold">Aynı benim Han Aslı’ma benzersiz.</p>

  <p class="indentmetinbold">&nbsp;</p>

  <p class="indentmetinbold">Eğrice kaşı var, ucu eğmeli,</p>

  <p class="indentmetinbold">Keten gömlek giymiş, göğsü düğmeli,</p>

  <p class="indentmetinbold">O da sizin gibi güzel, öğmeli,</p>

  <p class="indentmetinbold">Aynı benim Han Aslı’ma benzersiz.</p>

  <p class="indentmetinbold">&nbsp;</p>

  <p class="indentmetinbold">Keten gömlek giymiş gülden tazecek,</p>

  <p class="indentmetinbold">Bülbül sitem eder güle yazacek,</p>

  <p class="indentmetinbold">O da sizin gibi beyaz, nazicek,</p>

  <p class="indentmetinbold">Aynı benim Han Aslı’ma benzersiz.</p>

  <p class="indentmetinbold">&nbsp;</p>

  <p class="indentmetinbold">Kerem’im, dolandım, buraya geldim,</p>

  <p class="indentmetinbold">Sizi görür görmez şad oldum, güldüm,</p>

  <p class="indentmetinbold">Darılmayın, kızlar, ben Aslı bildim</p>

  <p class="indentmetinbold">Aynı benim Han Aslı’ma benzersiz.</p>

  <p class="normal">Türkü sona erince kızlar gitmeye başladılar. Kerem’in gözleri yaşla doldu. Mendilini çıkardı ki göz yaşını silsin... Bu mendil Aslı Han’ın ona verdiği mendildi. Derdi tazelendi. Aldı bakalım, mendile ne dedi:</p>

  <p class="indentmetinbold">İşve nazlı güzellere</p>

  <p class="indentmetinbold">Çitideydim, mendil seni.</p>

  <p class="indentmetinbold">Şeker sözlü güzellere</p>

  <p class="indentmetinbold">Çitideydim mendil seni.</p>

  <p class="indentmetinbold">&nbsp;</p>

  <p class="indentmetinbold">Ceylan gider deresine,</p>

  <p class="indentmetinbold">Avcı siner gerisine,</p>

  <p class="indentmetinbold">Üç güzelin birisine,</p>

  <p class="indentmetinbold">Çitideydim mendil seni.</p>

  <p class="normal">Kerem böyle okuyunca kızlar geri döndüler, onun yanından geçerlerken aldı Kerem bakalım sözün gerisini nasıl getirdi:</p>

  <p class="indentmetinbold">Canım kızlar, gözüm kızlar,</p>

  <p class="indentmetinbold">Sizi görcek yaram sızlar,</p>

  <p class="indentmetinbold">Yarim beni çok arzular,</p>

  <p class="indentmetinbold">Çitideydim mendil seni.</p>

  <p class="indentmetinbold">&nbsp;</p>

  <p class="indentmetinbold">Mendil seni yar işledi</p>

  <p class="indentmetinbold">Etrafını nakışladı,</p>

  <p class="indentmetinbold">Aslı’m bana bağışladı</p>

  <p class="indentmetinbold">Çitideydim mendil seni.</p>

  <p class="indentmetinbold">&nbsp;</p>

  <p class="indentmetinbold">Ne ola Han Aslı’m gele,</p>

  <p class="indentmetinbold">Müşkül işlerim düzele,</p>

  <p class="indentmetinbold">Nerde bir zarif güzele</p>

  <p class="indentmetinbold">Çitideydim mendil seni.</p>

  <p class="indentmetinbold">&nbsp;</p>

  <p class="indentmetinbold">Dertli Kerem der ki nice</p>

  <p class="indentmetinbold">Derdim bin oldu gittikçe</p>

  <p class="indentmetinbold">Nerde bir güzel gördükçe</p>

  <p class="indentmetinbold">Göstereydim mendil seni.</p>

  <p class="normal">Kızlar, gelinler, hepsi Kerem’e “aferin!” dediler. Kerem ile Sofu biraz dinlendikten sonra kalkıp yola koyuldular. Günde bir menzil giderek Erzurum’un yakınındaki dağ gediğine ulaştılar. Kerem baktı ki hava karardı, gediği aşıp şehre girmek mümkün değil. Sofu’ya dönerek:</p>

  <p class="normal">– Galiba dağ bize yol vermek istemiyor, dayan biraz, ona bir iki söz söyleyeyim, bize merhamet etsin, dedi.</p>

  <p class="normal">Sofu buna öfkelendi:</p>

  <p class="normal">– Hayır, hiç gerekmez. Hiçbir şey deme. Her dağa taşa yalvarmak ne oluyor?</p>

  <p class="normal">Kerem sesini çıkarmadı. Yavaş yavaş gediği tırmanmaya başladılar. Aşıta az kalmıştı ki bir boran başladı, kar başladı ki aman Allah! Kerem dedi:</p>

  <p class="normal">– Bırakmadın ki dağa bir iki söz söyleyeyim, bize yol versin, şimdi ölüp buralarda kalacağız.</p>

  <p class="normal">Sofu bu durumu görünce başladı Kerem’e yalvarmaya:</p>

  <p class="normal">– Aman, Kerem, ne sözün varsa de, belki necat buluruz.</p>

  <p class="normal">Kerem aldı sazı, bakalım Erzurum’un dağına ne dedi:</p>

  <p class="indentmetinbold">Erzurum’un gediğine varanda,</p>

  <p class="indentmetinbold">Onda gördüm burum burum kar gelir,</p>

  <p class="indentmetinbold">Lala dedi gel bu yoldan dönelim,</p>

  <p class="indentmetinbold">Dedim dönmek namusuma ar gelir.</p>

  <p class="indentmetinbold">&nbsp;</p>

  <p class="indentmetinbold">Ezelden mailim o ela göze,</p>

  <p class="indentmetinbold">Tarayıp zülfünü döküp gül yüze,</p>

  <p class="indentmetinbold">Komşular yük tutup çıktılar düze.</p>

  <p class="indentmetinbold">Ben sandım ki kervan ile yar gelir.</p>

  <p class="indentmetinbold">&nbsp;</p>

  <p class="indentmetinbold">Kerem’im, gurbete saldım yolumu,</p>

  <p class="indentmetinbold">Terkeyledim namusumu, arımı,</p>

  <p class="indentmetinbold">Boran, alma elden nazlı yarimi,</p>

  <p class="indentmetinbold">Gen dünya başıma yine dar gelir.</p>

  <p class="normal">Türkü dağa tesir etmedi. Tipi, boran gittikçe arttı. Sis pus her tarafı öylesine bürüdü ki sanki gece oldu. Kerem gene aldı sazı bakalım bu duruma uygun ne dedi:</p>

  <p class="indentmetinbold">Erzurum’un gediğine varanda,</p>

  <p class="indentmetinbold">Onda dedim, kadir mevlam aman hey!</p>

  <p class="indentmetinbold">Her taraftan tipi, boran yel eser,</p>

  <p class="indentmetinbold">Tutmuş her yanımı sis pus duman hey!</p>

  <p class="indentmetinbold">&nbsp;</p>

  <p class="indentmetinbold">Bülbül konar, ırgalatır dalını,</p>

  <p class="indentmetinbold">Ördek yüzer, dalgalatır gölünü,</p>

  <p class="indentmetinbold">Hüdam kırsın düşmanların belini,</p>

  <p class="indentmetinbold">Bundan sonra görüşe yok güman hey!</p>

  <p class="indentmetinbold">&nbsp;</p>

  <p class="indentmetinbold">Su duran yerleri sunam göl eyler,</p>

  <p class="indentmetinbold">Çeşmim yaşı akar akar sel eyler,</p>

  <p class="indentmetinbold">Bezirgânlar üstümüzden yol eyler,</p>

  <p class="indentmetinbold">Onda benim halim olur yaman hey!</p>

  <p class="indentmetinbold">&nbsp;</p>

  <p class="indentmetinbold">Yiğit gerek meydanda ser oynata,</p>

  <p class="indentmetinbold">Aşk ateşin sinesinde kaynata,</p>

  <p class="indentmetinbold">Herkes için ölüm haktır dünyada</p>

  <p class="indentmetinbold">Bulunmaya üstlerinde cihan hey!</p>

  <p class="indentmetinbold">&nbsp;</p>

  <p class="indentmetinbold">Kerem der ki aşk kazanın kaynatan,</p>

  <p class="indentmetinbold">Geniş ovalarda kır at oynatan,</p>

  <p class="indentmetinbold">Feryat edip çok analar ağlatan,</p>

  <p class="indentmetinbold">Ben ağlarım yana yana, aman hey!</p>

  <p class="normal">Kerem baktı ki dağ yol vermek istemiyor. Ölüm geldi durdu önünde. Aldı bir kez daha:</p>

  <p class="indentmetinbold">Bu dünyada üççe şeyden korkum var:</p>

  <p class="indentmetinbold">Bir ayrılık, bir yoksulluk, bir ölüm.</p>

  <p class="indentmetinbold">Hiçbirinden asla gönlüm şad değil,</p>

  <p class="indentmetinbold">Bir ayrılık, bir yoksulluk, bir ölüm!</p>

  <p class="indentmetinbold">&nbsp;</p>

  <p class="indentmetinbold">Bağrım başın çaldı da felek taşa,</p>

  <p class="indentmetinbold">Yazılanlar gelmiş bu garip başa,</p>

  <p class="indentmetinbold">Hasret kaldım ile, hısım, kardeşe,</p>

  <p class="indentmetinbold">Bir ayrılık, bir yoksulluk, bir ölüm!</p>

  <p class="indentmetinbold">&nbsp;</p>

  <p class="indentmetinbold">Çok Süleymanları tahttan indirdi,</p>

  <p class="indentmetinbold">Nicelerin gül benzini soldurdu,</p>

  <p class="indentmetinbold">Nicelerin gelmez yola gönderdi,</p>

  <p class="indentmetinbold">Bir ayrılık, bir yoksulluk, bir ölüm!</p>

  <p class="indentmetinbold">&nbsp;</p>

  <p class="indentmetinbold">Garibin boyuna kefen biçilmez,</p>

  <p class="indentmetinbold">Ecel şerbeti acıdır, içilmez,</p>

  <p class="indentmetinbold">Üç derdim var, birbirinden seçilmez,</p>

  <p class="indentmetinbold">Bir ayrılık, bir yoksulluk, bir ölüm!</p>

  <p class="indentmetinbold">&nbsp;</p>

  <p class="indentmetinbold">Nicelerin kalesine ok attı,</p>

  <p class="indentmetinbold">Nicenin aşkına zehrimar kattı,</p>

  <p class="indentmetinbold">Nicelerin civan iken kocalttı,</p>

  <p class="indentmetinbold">Bir ayrılık, bir yoksulluk, bir ölüm!</p>

  <p class="indentmetinbold">&nbsp;</p>

  <p class="indentmetinbold">Kerem yar yolunda canından geçti,</p>

  <p class="indentmetinbold">Gurbet elde ecel badesin içti,</p>

  <p class="indentmetinbold">Gül bağından bülbül gurbete uçtu,</p>

  <p class="indentmetinbold">Bir ayrılık, bir yoksulluk, bir ölüm!</p>

  <p class="normal">Dağın yamacından yukarıya çıkmaya başladılar. Tipi, boran daha da şiddetlendi. Sofu ağlamaya başladı.</p>

  <p class="normal">Kerem ona sordu:</p>

  <p class="normal">– Lala, niçin ağlıyorsun?</p>

  <p class="normal">Sofu dedi:</p>

  <p class="normal">– Ağlamayıp da ne yapayım. Ölüp buralarda kalacağız, bedenimiz kurda kuşa yem olacak. Gel geri dönelim.</p>

  <p class="normal">Kerem dedi:</p>

  <p class="normal">– Lala, ölmek var, dönmek yok. İstersen sen dön, ben tek başıma gideceğim. Ya ölürüm, ya kalırım.</p>

  <p class="normal">Sofu dedi:</p>

  <p class="normal">– Ben seni nasıl yalnız bırakabilirim? Mademki böyle oldu, yürü gidelim, bakalım başımıza ne gelecek.</p>

  <p class="normal">Dağa tırmanmaya devam ettiler .Yukarılarda tipi daha da şiddetlendi. Sofu Kerem’in sazını alıp okumaya başladı:</p>

  <p class="indentmetinbold">Erzurum’un gediğine varanda,</p>

  <p class="indentmetinbold">Onda gördüm burum burum kar gelir.</p>

  <p class="indentmetinbold">Dedim: Kerem, gel bu yoldan dönelim,</p>

  <p class="indentmetinbold">Gördüm han oğludur, ona ar gelir.</p>

  <p class="indentmetinbold">&nbsp;</p>

  <p class="indentmetinbold">Duman, sis pus her tarafı bürüdü,</p>

  <p class="indentmetinbold">Bedenimde cismi canım eridi,</p>

  <p class="indentmetinbold">Dedim: Kerem, kim bu yolda yarıdı?</p>

  <p class="indentmetinbold">Gördüm ki gen dünya sana dar gelir.</p>

  <p class="indentmetinbold">&nbsp;</p>

  <p class="indentmetinbold">Ben Sofu’yum, neylemişim, neylerim...</p>

  <p class="indentmetinbold">Dert elinden kara bağrım iğlerim,</p>

  <p class="indentmetinbold">Lokman yoktur, derdim kime söylerim?</p>

  <p class="indentmetinbold">Şahin avlağına yavrular gelir.</p>

  <p class="normal">Sofu türküsünü zar zor bitirince yığılıp kaldı. Kerem baktı Sofu yürüyebilmiyor. Onu kucağına alıp götürdü, küçük bir kayının dibinde yere koydu. Üstüne heybeden örtüden bir şeyler örttü. Birden kayanın üstündeki kar yığını göçüp Kerem’in başına döküldü. Kerem karın altından kurtulunca yüzünü Erzurum dağlarına dönerek dedi:</p>

  <p class="indentmetinbold">Erzurum’un alçak yüksek dağları,</p>

  <p class="indentmetinbold">Yeşilbaş sunalar uçsun gölünden.</p>

  <p class="indentmetinbold">Ağzım açıp sana kargış ederim,</p>

  <p class="indentmetinbold">Kabul olsun her ne çıksa dilimden.</p>

  <p class="indentmetinbold">&nbsp;</p>

  <p class="indentmetinbold">Duman, sis pus sonuna dek gitmesin!</p>

  <p class="indentmetinbold">Ağır eller eteğini tutmasın!</p>

  <p class="indentmetinbold">Yaz gelince çiçeklerin bitmesin!</p>

  <p class="indentmetinbold">Hiç güzeller koklamasın gülünden.</p>

  <p class="indentmetinbold">&nbsp;</p>

  <p class="indentmetinbold">Düşman oldun, düşmanlığın bildirdin,</p>

  <p class="indentmetinbold">Sebep olup sen Sofu’yu öldürdün,</p>

  <p class="indentmetinbold">Kerem der ki: göz yaşımı sildirdin,</p>

  <p class="indentmetinbold">Aştı Kara Keşiş karlı belinden!</p>

  <p class="normal">Türkü sona erince Sofu ayağa kalktı. Dizlerine takat geldi. Keremgil artık hiç anlamadılar ki kardır, borandır, tipidir nedir. Nereye gittiklerini bilmeden yürüdüler. Gide gide Erzurum’a ulaştılar. Burada da hiçbir şey öğrenemediler, gene yola koyuldular. Şehirden daha yeni çıkmışlardı ki yol önlerinde üçe ayrıldı. Şaşırıp durakladılar, bu yolun hangisine gitmeli diye. Kerem sazı göğsüne bastırıp bakalım bu duruma uygun neler söyledi:</p>

  <p class="indentmetinbold">Erzurum’dan çıktım üç oldu yolum,</p>

  <p class="indentmetinbold">Ben bu yolun hangisine gideyim?</p>

  <p class="indentmetinbold">Gece gündüz çağırırım yaradan!</p>

  <p class="indentmetinbold">Ben yolun hangisine gideyim?</p>

  <p class="indentmetinbold">&nbsp;</p>

  <p class="indentmetinbold">Sarılmadım ince ince belinden,</p>

  <p class="indentmetinbold">Hiç öpmedim dudağından dilinden,</p>

  <p class="indentmetinbold">Aslı gitti, haber yoktur ilinden,</p>

  <p class="indentmetinbold">Ben bu yolun hangisine gideyim?</p>

  <p class="indentmetinbold">&nbsp;</p>

  <p class="indentmetinbold">Aman lala, nice oldu halimiz,</p>

  <p class="indentmetinbold">Nerde kaldı vatanımız, ilimiz,</p>

  <p class="indentmetinbold">Ördek uçtu, viran kaldı gölümüz,</p>

  <p class="indentmetinbold">Ben bu yolun hangisine gideyim.</p>

  <p class="indentmetinbold">&nbsp;</p>

  <p class="indentmetinbold">Kerem cefa çeker merdi merdane,</p>

  <p class="indentmetinbold">Bivefa elinden bizardır gene,</p>

  <p class="indentmetinbold">Bir kimse yoktur ki yalvarsın ona,</p>

  <p class="indentmetinbold">Ben bu yolun hangisine gideyim?</p>

  <p class="normal">Keremgil burada yol bulmakta olsun, biz gelelim Aslı’ya. Biraz önce dedik ki Keşiş Kayseri’de Süleyman Paşa’nın yanına gidip başına gelenlerin üstüne biraz da yalandan kondurup Kerem’i çok kötülemişti. Süleyman Paşa da Keşiş’in dediklerine inanıp onunla dost olmuştu. Her yere de adam koymuştu ki, Kayseri’ye Kerem adlı bir âşık gelirse ona haber versinler. Şimdi, Keşiş burada yaşamakta olsun, biz gelelim Kayseri kızlarına.</p>

  <p class="normal">Yaz mevsimiydi. Birtakım Kayseri kızları gezmeye çıkmışlardı. Kızlardan biri dedi ki:</p>

  <p class="normal">– Kızlar, burada Aslı adında garip bir kız var, gelin onu da birlikte götürelim, sevaptır.</p>

  <p class="normal">Arkadaşları razı oldular. Kızlar Aslı Han’ın yanına gittiler:</p>

  <p class="normal">– Aslı bacı, gel sen de katıl bize, gezmeye gidelim, dediler. Aslı kızların gönlünü kırmak istemedi. Ne var ki Kara Keşiş bahçeden dışarı çıkmayı Aslı’ya yasaklamıştı. Onun için Aslı başka bir yere gidemiyordu. Onun için kızlardan rica etti ki yalnız onların bahçelerinde dolaşsınlar. Kızlar razı oldular. Şimdi kızlar Aslıgilin bahçelerinde gezmekte olsunlar, biz gelelim Keremgile.</p>

  <p class="normal">Keremgil bir süre yol alıp Kayseri’ye vardılar. Kerem’in üstü başı o kadar pejmürdeydi ki, nereye gideceğini bilmiyordu. Tesadüf yolu Aslıgilin bahçesinin yanına düştü. Baktı ki bir bölük kız çalıp, okuyup, oynuyor. Kerem geçip gitmek isterken bir de baktı ki bahçedeki evden bir kız çıkıp yüz naz ve gamze ile öbür kızlara doğru gitmekte. Dikkatli bakınca Aslı’yı tanıdı. Şaşırıp kaldı. Sazını göğsüne bastırıp bakalım ne dedi:</p>

  <p class="indentmetinbold">Sallana sallana çıktı binadan,</p>

  <p class="indentmetinbold">Ey ağalar, giden ceylan benimdir!</p>

  <p class="indentmetinbold">Kana kana öğüt almış anadan,</p>

  <p class="indentmetinbold">Ey ağalar, giden ceylan benimdir!</p>

  <p class="indentmetinbold">&nbsp;</p>

  <p class="indentmetinbold">Ben ne deyim çarkı dönmüş feleğe,</p>

  <p class="indentmetinbold">Saldı beni sonu gelmez çileye,</p>

  <p class="indentmetinbold">Aslı’m benzer cennetteki meleğe,</p>

  <p class="indentmetinbold">Ey ağalar, giden ceylan benimdir!</p>

  <p class="indentmetinbold">&nbsp;</p>

  <p class="indentmetinbold">Kâh ağlatır, kâhi beni güldürür,</p>

  <p class="indentmetinbold">Mendil alıp göz yaşım sildirir,</p>

  <p class="indentmetinbold">Kerem der ki bu dert beni öldürür,</p>

  <p class="indentmetinbold">Ey ağalar, giden ceylan benimdir!</p>

  <p class="normal">Kızlardan biri onu gördü, hemen Aslı’nın yanına varıp:</p>

  <p class="normal">– Aslı bacı, dedi, bir âşık bahçenin kapısında durup öyle yanık yanık okuyor ki...</p>

  <p class="normal">Aslı dedi:</p>

  <p class="normal">– Çağır gelsin, biraz çalsın söylesin, belki yüreğimiz açılır.</p>

  <p class="normal">Kız gidip Kerem’i getirdi. Kerem Aslı’ya tanıdık geldi. Ama ne kadar baktıysa da tam tanıyabilmedi. Tanıyamadı. Çünkü Kerem’in yüzünü gözünü kıl basmış, saçları uzayıp, omuzlarına dökülmüştü. Bir de o kadar zayıflamıştı ki bir deri bir kemik kalmıştı. Üstü başı dökülüyordu.</p>

  <p class="normal">Kerem anladı ki Aslı onu tanıyamıyor. Kendini tanıtmak için aldı bakalım ne dedi:</p>

  <p class="indentmetinbold">Gene gördüm nazlı yarin yüzünü,</p>

  <p class="indentmetinbold">Eski derdin tazelendi yarası,</p>

  <p class="indentmetinbold">Neler çektim sevdiğimin elinden,</p>

  <p class="indentmetinbold">Bilmem nedir mihnetimin çaresi?</p>

  <p class="indentmetinbold">&nbsp;</p>

  <p class="indentmetinbold">Keten gömlek giymiş laleden nazik,</p>

  <p class="indentmetinbold">Gonca cevr eyliyor bülbüle yazık,</p>

  <p class="indentmetinbold">Dert-gam içindeyim, üzgünüm, üzük,</p>

  <p class="indentmetinbold">Kıyma bana ey ciğerim paresi.</p>

  <p class="indentmetinbold">&nbsp;</p>

  <p class="indentmetinbold">Kerem’im gurbete düşmüştür yolum,</p>

  <p class="indentmetinbold">Dağları bürüyüp yağmurum, dolum,</p>

  <p class="indentmetinbold">Gönül ki dönmüyor, ben nasıl dönüm?</p>

  <p class="indentmetinbold">Bent eylemiş beni kaşlarının karası.</p>

  <p class="normal">Türkü sona erinde Aslı sordu:</p>

  <p class="normal">– Âşık nerelisin?</p>

  <p class="normal">Kerem anladı ki Aslı onu gene tanıyamadı. Bir ah çekip dedi:</p>

  <p class="normal">– Genceliyim.</p>

  <p class="normal">Gence sözünü işitince Aslı’nın gözleri yaşardı. Kerem’in üstüne başına, yüzüne gözüne bakıp bir avuç para çıkarıp verdi.</p>

  <p class="normal">– Âşık ben de Genceliyim. Al bu parayı kendine üst baş edin, böyle gezme.</p>

  <p class="normal">Aslı’nın sözleri Kerem’e kurşun gibi dokundu. Aldı bir daha:</p>

  <p class="indentmetinbold">Terzi bana güzel giysi biçendi,</p>

  <p class="indentmetinbold">Şimdi çıplak kaldım, Aslı’m, gül bana!</p>

  <p class="indentmetinbold">Bir zaman simüzerle oynardı elim,</p>

  <p class="indentmetinbold">Şimdi çıplak kaldım, Aslı’m, gül bana!</p>

  <p class="indentmetinbold">&nbsp;</p>

  <p class="indentmetinbold">Yar elinden yüreğimden dağlıyım,</p>

  <p class="indentmetinbold">Gurbet elde derdim kime ağlayım?</p>

  <p class="indentmetinbold">Âlem bilir ben bir hanın oğluyum,</p>

  <p class="indentmetinbold">Baş eğerdi uşak, kâhya, kul bana!</p>

  <p class="indentmetinbold">&nbsp;</p>

  <p class="indentmetinbold">Kuru yerde üryan kaldı bedenim,</p>

  <p class="indentmetinbold">Ben ölünce kimler diker kefenim?</p>

  <p class="indentmetinbold">Kerem der ki ben özledim vatanım,</p>

  <p class="indentmetinbold">Kılavuz yok göstereydi yol bana!</p>

  <p class="normal">Aslı davranışından pişman oldu. Onun gönlünü almak için bir gül kopararak sondu:</p>

  <p class="normal">– Âşık, hiç olmazsa, bu gülü al benden.</p>

  <p class="normal">Kerem anladı ki Aslı gene onu tanımadı. Dedi:</p>

  <p class="normal">– Hanım, kulak ver, bak ne söylüyorum?</p>

  <p class="normal">Aldı Kerem:</p>

  <p class="indentmetinbold">Ben yazığı ağlar koyan bivefa,</p>

  <p class="indentmetinbold">Ağlayan kimseye gül neye lazım?</p>

  <p class="indentmetinbold">Güle güle yıktın atam evini,</p>

  <p class="indentmetinbold">Düşmanlıkta şirin dil neye lazım?</p>

  <p class="normal">Aslı Han Kerem’in sözünü kesip dedi:</p>

  <p class="normal">– Âşık, sen garip olduğun gibi ben de garibim. Vatanda beni de gözlü yaşlı bir maşuğum kaldı. Onun aşkına sen gel bu parayı benden al kabul et, kendine üst baş al!</p>

  <p class="normal">Kerem konuşmadı, aldı türkünün öbür bendini:</p>

  <p class="indentmetinbold">Hasretinden yandım yandım kül oldum,</p>

  <p class="indentmetinbold">Alıştım, tutuştum, muma dil oldum,</p>

  <p class="indentmetinbold">Han oğluyken şimdi döndüm kul oldum,</p>

  <p class="indentmetinbold">Kul olan kimseye pul neye lazım!</p>

  <p class="indentmetinbold">&nbsp;</p>

  <p class="indentmetinbold">Kerem’in ömrünü sen verdin zaya,</p>

  <p class="indentmetinbold">Münkir oldun, yüz tutmadın hudaya,</p>

  <p class="indentmetinbold">Oldum harabati, düştüm sahraya,</p>

  <p class="indentmetinbold">Harabat ehline yol neye lazım?</p>

  <p class="normal">Aslı birden Kerem’i tanıdı. Yüreği dayanmadı düşüp bayıldı. Kızlar Kerem’i kovup bahçeden çıkardılar ki, sen bizim garip konuğumuza ne dedin ki o böyle oldu. Sonra Aslı’nın başına toplandılar. Aslı ayılır ayılmaz kızlara sordu:</p>

  <p class="normal">– Kızlar, âşık ne oldu?</p>

  <p class="normal">Dediler:</p>

  <p class="normal">– Kovduk, gitti.</p>

  <p class="normal">Aslı yerinden kalkıp o yana bu yana boylandı, baktı ki Kerem biraz ötede dikilip hasretle ona bakıyor. Kızlar da Kerem’i gördüler, istediler sövüp sayıp kovsunlar. Aslı bırakmadı. Ayağa kalkıp:</p>

  <p class="normal">– Ben eve gidiyorum, dedi.</p>

  <p class="normal">Kızlar da onun yanına katıldılar. Tam Kerem’in yanından geçerlerken rüzgâr Aslı Han’ın gömleğinin yakasını savurup açtı. Kerem Aslı’nın yakasını öylesine açılmış görünce aldı sazı eline, bakalım Aslı’ya nasıl işaret etti ki yakasını kapatsın:</p>

  <p class="indentmetinbold">Sallanarak gelen dilber</p>

  <p class="indentmetinbold">Yakan düğmele düğmele!..</p>

  <p class="indentmetinbold">Beni derde salan dilber,</p>

  <p class="indentmetinbold">Yakan düğmele düğmele!..</p>

  <p class="normal">Kerem böyle söyleyince Aslı Han kızlara dönüp dedi:</p>

  <p class="normal">– Âşık kısmı sözcül olur. Bakın bakalım sizlerden kimin göğsü açıktır?</p>

  <p class="normal">Kızlar dediler bizlerden göğsü açık olan yoktur.</p>

  <p class="normal">Kerem bu sefer işareti tam vermek için Aslı Han’ın giysisini tanımlayama girişti:</p>

  <p class="indentmetinbold">Al giyip yeşil bürünür,</p>

  <p class="indentmetinbold">Zülüfler yana örülür</p>

  <p class="indentmetinbold">Yel eser, memen görülür,</p>

  <p class="indentmetinbold">Yakan düğmele, düğmele!..</p>

  <p class="indentmetinbold">&nbsp;</p>

  <p class="indentmetinbold">Yakan çapraz ilişmesin,</p>

  <p class="indentmetinbold">Kimse dinip konuşmasın,</p>

  <p class="indentmetinbold">Yadlar görüp gülüşmesin,</p>

  <p class="indentmetinbold">Yakan düğmele, düğmele!..</p>

  <p class="normal">Aslı gene de göğsünün açık olduğunu anlayamadı. Kerem bu sefer bakalım Aslı anlasın diye ne işaretler verecek:</p>

  <p class="indentmetinbold">Gömleğinin gülü yeşil,</p>

  <p class="indentmetinbold">Süsen sümbüle dolaşır</p>

  <p class="indentmetinbold">Güzellik sana yaraşır,</p>

  <p class="indentmetinbold">Yakan düğmele, düğmele!..</p>

  <p class="indentmetinbold">&nbsp;</p>

  <p class="indentmetinbold">Eğnine giyinip şile,</p>

  <p class="indentmetinbold">Bizi tutup şirin dile,</p>

  <p class="indentmetinbold">Altın kemer ince bele,</p>

  <p class="indentmetinbold">Yakan düğmele, düğmele!..</p>

  <p class="indentmetinbold">&nbsp;</p>

  <p class="indentmetinbold">Başörtüsü yarı sarı,</p>

  <p class="indentmetinbold">Gönlümün gamı kederi,</p>

  <p class="indentmetinbold">Söylesene kimin yarı,</p>

  <p class="indentmetinbold">Yakın düğmele, düğmele!..</p>

  <p class="normal">Aslı gene de bir şey anlayamadı. Kerem son sözlerin şöyle tamamladı:</p>

  <p class="indentmetinbold">Kerem sana neler demiş,</p>

  <p class="indentmetinbold">Dilin, dudağını yemiş,</p>

  <p class="indentmetinbold">Keten gömlek, bendi gümüş,</p>

  <p class="indentmetinbold">Yakan düğmele, düğmele!..</p>

  <p class="normal">Aslı kendi üstüne başına bakınca gördü ki, Kerem’in vurguladığı işaretler ondadır. Yakası da açıktır. Çabucak göğsünü düğmeledi. Keremle gizlice konuşup yola koyuldu.</p>

  <p class="normal">Kerem hemen çarşının yolunu tuttu. Bir takım elbise alıp giyindi. Çenesini mendille bağlayıp doğru Aslıgilin avlusuna geldi.</p>

  <p class="normal">Aslı’nın anası Kerem’i görünce sordu?</p>

  <p class="normal">– Delikanlı, kimi arıyorsun?</p>

  <p class="normal">Kerem dedi:</p>

  <p class="normal">– Ana, dişim ağrıyor. Dişimi çektirmek istiyorum.</p>

  <p class="normal">Kadın dedi:</p>

  <p class="normal">– Gel de dişini çekelim.</p>

  <p class="normal">Kerem eve girip oturdu. Kadın Kerem’in ağzını açıp sordu:</p>

  <p class="normal">– Hangi dişin ağrıyor?</p>

  <p class="normal">– Azı dişim.</p>

  <p class="normal">Kadın kerpeteni onun ağzına daldırdı, dişi çekmek isteyince Kerem deprendi. Kadın Aslı’yı yardıma çağırdı:</p>

  <p class="normal">– Kızım, bu oğlan kerpetenin altında kımıldamadan duramıyor. Gel bunun başını dizinin üstüne koy; gariptir, yazıktır, şunun dişini çekeyim.</p>

  <p class="normal">Aslı onu duymazlıktan gelerek Kerem’in başını göğsüne yasladı. Keşiş’in karısı Kerem’in dişini çekmek isteyince Kerem:</p>

  <p class="normal">– Ay, yanlış dişimi çekiyorsun. Ağrıyan öbür dişimdir, dedi.</p>

  <p class="normal">Kadın öbür dişi çekmek istedi. Kerem gene ufuldayıp engel oldu:</p>

  <p class="normal">– Ağrıyan diş yerine sağlam diş çekiyorsun, dedi.</p>

  <p class="normal">Keşiş’in karısı durdu, düşündü. Kerem’in Aslı’ya çok hasretle baktığını gördü. Şüphelenip Aslı’ya işaretle öbür odaya çekilmesini söyledi. Kerem’e şöyle dedi:</p>

  <p class="normal">– Beni oyalama, senin dişin filan ağrımıyor. Kalk, buradan git.</p>

  <p class="normal">Aslı çar naçar yüz geri edip gitmek isteyince Kerem yerinden kalkıp sazı göğsüne bastırdı:</p>

  <p class="indentmetinbold">Öldüm, öldüm, Aslı senin elinden,</p>

  <p class="indentmetinbold">Yandı sinem, bir de göster yara yüz.</p>

  <p class="indentmetinbold">Her zaman üstünde titredi canım,</p>

  <p class="indentmetinbold">Ceset dertli, gönül dertli, yara yüz.</p>

  <p class="indentmetinbold">&nbsp;</p>

  <p class="indentmetinbold">Sinene baş koyup belki sağalam,</p>

  <p class="indentmetinbold">Sağ kolumla yar yolunda sağ olam,</p>

  <p class="indentmetinbold">Çetin, çetin bu yaradan sağalam,</p>

  <p class="indentmetinbold">Hicran tektir, derdim tektir, yara yüz.</p>

  <p class="indentmetinbold">&nbsp;</p>

  <p class="indentmetinbold">Dertli Kerem der ki; kurban yar için,</p>

  <p class="indentmetinbold">Kes ciğerim, doğra bağrım, yar için,</p>

  <p class="indentmetinbold">Yar odur ki yar yolunda yar için</p>

  <p class="indentmetinbold">Dert gam çeke, yaş akıta, yara yüz.</p>

  <p class="normal">Söz sona ererken Aslı’nın anası Kerem’i tanıdı ve çok öfkelendi:</p>

  <p class="normal">– Ay, aman, bu Kerem imiş!..</p>

  <p class="normal">Aslı’nın anası telaş ve heyecanlı Keşiş’i aramaya gitmekte olsun odada Aslı ile Kerem yalnız kaldılar. Kerem Aslı’nın yanına geldi. Birbirine sarıldılar. Ama Aslı biliyordu ki, anası haber vermeye gitmiş, nerde olsa babasını bulup getirecek. Onun için, saçından iki tel ayırıp sinesine bastı, aldı bakalım ne dedi:</p>

  <p class="indentmetinbold">Gene düştüm ateşine yanarım,</p>

  <p class="indentmetinbold">Yandım Kerem, beni rüsvay eyleme!</p>

  <p class="indentmetinbold">Beni saldın sen bu aşkın oduna</p>

  <p class="indentmetinbold">Yandım Kerem, beni rüsvay eyleme!</p>

  <p class="normal">Kerem:</p>

  <p class="indentmetinbold">Bizim ilden sora sora gelmişim,</p>

  <p class="indentmetinbold">Neler çektim Aslı senin yüzünden,</p>

  <p class="indentmetinbold">Derin derin deryalara dalmışım,</p>

  <p class="indentmetinbold">Neler çektim Aslı senin yüzünden.</p>

  <p class="normal">Aslı:</p>

  <p class="indentmetinbold">Uğrun uğrun dost bağına girmedim,</p>

  <p class="indentmetinbold">El uzatıp gonca gülüm dermedim,</p>

  <p class="indentmetinbold">Ayrılalı birce defa gülmedim,</p>

  <p class="indentmetinbold">Yandım Kerem, beni rüsvay eyleme!</p>

  <p class="normal">Kerem:</p>

  <p class="indentmetinbold">Akıtmışım gözlerimden yaşımı,</p>

  <p class="indentmetinbold">Gurbet ele saldım garip başımı,</p>

  <p class="indentmetinbold">Düşmanlara uyup attın taşımı</p>

  <p class="indentmetinbold">Neler çektim Aslı senin yüzünden.</p>

  <p class="normal">Aslı:</p>

  <p class="indentmetinbold">Kova kova garip ele getirdin,</p>

  <p class="indentmetinbold">Bir olan derdimi yüze yitirdin,</p>

  <p class="indentmetinbold">Ne ben öldüm, ne de sen el götürdün,</p>

  <p class="indentmetinbold">Yandım Kerem, beni rüsvay eyleme!</p>

  <p class="normal">Kerem:</p>

  <p class="indentmetinbold">Düştüm dağa, taşa, çöle, sahraya,</p>

  <p class="indentmetinbold">Bu serimi saldın olmaz sevdaya,</p>

  <p class="indentmetinbold">Mahşer günü sözüm vardır mevlaya</p>

  <p class="indentmetinbold">Neler çektim, Aslı senin yüzünden.</p>

  <p class="normal">Aslı:</p>

  <p class="indentmetinbold">Aman Kerem, paşam Kerem, han Kerem!</p>

  <p class="indentmetinbold">Alış Kerem, tutuş Kerem, yan Kerem!</p>

  <p class="indentmetinbold">Aslı olsun sana kurban, can Kerem!</p>

  <p class="indentmetinbold">Yandım Kerem, beni rüsvay eyleme!</p>

  <p class="normal">Kerem:</p>

  <p class="indentmetinbold">Bilmem ki ben bu sağlığı neyleyim?</p>

  <p class="indentmetinbold">Hançer alıp bağrım başın deleyim,</p>

  <p class="indentmetinbold">Dert yüzünden bu sözleri söyleyim,</p>

  <p class="indentmetinbold">Neler çektim, Aslı senin yüzünden?!</p>

  <p class="normal">Aslı:</p>

  <p class="indentmetinbold">Nice yıldır ben gezerim dağları,</p>

  <p class="indentmetinbold">Bu sineme çektin yaman dağları,</p>

  <p class="indentmetinbold">Aslı sana Kerem deyip yalvarı,</p>

  <p class="indentmetinbold">Aman Kerem, beni rüsvay eyleme.</p>

  <p class="normal">Kerem:</p>

  <p class="indentmetinbold">Kerem der ki: dost bağına girmedim,</p>

  <p class="indentmetinbold">El uzatıp gonca gülün dermedim,</p>

  <p class="indentmetinbold">Ben yarimden hiçbir vefa görmedim,</p>

  <p class="indentmetinbold">Neler çektim, Aslı senin yüzünden!</p>

  <p class="normal">Söz tamam olunca Aslı dedi ki:</p>

  <p class="normal">– Kerem, babam seni Süleyman Paşa’ya iyice gammazladı. Şimdi o senin burada olduğunu öğrenirse muhakkak tutuklatıp zindana attıracaktır. Ama sen korkma. Ben bir kâğıt yazıp vereyim sana, götür ver Süleyman Paşa’ya. Ayrıca kendin de derdini dilden anlat ona. Belki paşa sana acır, beni babamdan alıp sana verir.</p>

  <p class="normal">Kerem çocuk gibi ağlamaya başladı. Aslı Kerem’in ağlamasın dayanamayıp şöyle söyledi:</p>

  <p class="indentmetinbold">Ağlama, ağlama bağrım kan olur,</p>

  <p class="indentmetinbold">Koşayım yanına kulları Kerem!</p>

  <p class="indentmetinbold">Dilekçe sunayım Süleyman hana,</p>

  <p class="indentmetinbold">Sen de anlat derdi dilleri Kerem!</p>

  <p class="indentmetinbold">&nbsp;</p>

  <p class="indentmetinbold">Öyle bir babam var, ona ne desem,</p>

  <p class="indentmetinbold">Ilgarımdan dönsem kessin kilisem,</p>

  <p class="indentmetinbold">Deme sen garibim, ben de bikesem,</p>

  <p class="indentmetinbold">Çıkart hayalinden onları, Kerem!</p>

  <p class="indentmetinbold">&nbsp;</p>

  <p class="indentmetinbold">Hiç çıkmadın ayvanıma, köşküme,</p>

  <p class="indentmetinbold">Belenmedin amberime, miskime,</p>

  <p class="indentmetinbold">Adı belli, güzel şahın aşkına,</p>

  <p class="indentmetinbold">Gel, uçup boş koyma dağları, Kerem!</p>

  <p class="normal">&nbsp;</p>

  <p class="indentmetinbold">Aslı der ki: Kerem kuvvetli, canlı</p>

  <p class="indentmetinbold">Bu yüzden babamla olacam kanlı,</p>

  <p class="indentmetinbold">İsterse atlansın Acem, Osmanlı,</p>

  <p class="indentmetinbold">Virane koyarım yolları, Kerem!</p>

  <p class="normal">Aslı sözünü bitirir bitirmez aceleyle öbür odaya geçmek istiyordu ki Kerem onun gideceğini görüp dedi:</p>

  <p class="indentmetinbold">Dur bakalım helalleşip ayrılsak,</p>

  <p class="indentmetinbold">Beriye dön, kurban yara, Aslıhan!</p>

  <p class="indentmetinbold">Seyis olup dizginleri çekerim,</p>

  <p class="indentmetinbold">Vara vara her diyara, Asıl han!</p>

  <p class="indentmetinbold">&nbsp;</p>

  <p class="indentmetinbold">Mecnun gibi bu çöllere varmasam,</p>

  <p class="indentmetinbold">Cefakeş bağcıyım, gülün dermesem,</p>

  <p class="indentmetinbold">Akşam sabah gül yüzünü görmesem,</p>

  <p class="indentmetinbold">Olacaktı günüm kara, Aslı han!</p>

  <p class="indentmetinbold">&nbsp;</p>

  <p class="indentmetinbold">Kerem der ki: benle seyre varmazlar,</p>

  <p class="indentmetinbold">Mimar olup sınık gönlüm örmezler,</p>

  <p class="indentmetinbold">Muhakkak ki seni bana vermezler,</p>

  <p class="indentmetinbold">Kim eyler derdime çare, Aslı han!</p>

  <p class="normal">Kerem Aslı’ya dille de dedi:</p>

  <p class="normal">– Paşadan bir şey çıkacağını aklım kesmiyor. Babanı bırakıp bize kulak asacağına inanmıyorum.</p>

  <p class="normal">Aslı dedi:</p>

  <p class="normal">– Önceden kötü konuşma. Belki paşa halimize acır, bizi gözetir.</p>

  <p class="normal">Kerem razı oldu.</p>

  <p class="normal">Aslı paşaya bir kâğıt yazıp Kerem’e verdi, dedi:</p>

  <p class="normal">– Paşanın bir veziri var. Çok adaletli, akıllı bir adamdır. Al bu kâğıdı sakla, şayet seni tutuklarlarsa, bunu o vezire verirsin.</p>

  <p class="normal">Kerem kâğıd alıp dışarı çıkında baktı ki Sofu onu bekliyor. Sarılıp öpüştüler, konuştular. Karanlık kavuştuğu için paşanın yanına gitmediler. Sofu onu konakladığı yere götürdü. Gece Kerem’i bir türlü uyku tutmadı. Sonunda kalkıp dışarı çıktı. Baktı ki Kervankıran yıldızı tepeye yükselmiş, sanki sabah olmuş. Aldı Kerem, bakalım Kervankıran yıldızına ne dedi:</p>

  <p class="indentmetinbold">Sabah oldu, dertliler yatmaz,</p>

  <p class="indentmetinbold">Döne, Kervankıran döne!</p>

  <p class="indentmetinbold">Aşk ateşi serden gitmez,</p>

  <p class="indentmetinbold">Döne, Kervankıran döne!</p>

  <p class="indentmetinbold">&nbsp;</p>

  <p class="indentmetinbold">Parmağında altın yüzük,</p>

  <p class="indentmetinbold">Kolunda altın bilezik,</p>

  <p class="indentmetinbold">Boyun eğmiş kıza yazık,</p>

  <p class="indentmetinbold">Döne, Kervankıran döne!</p>

  <p class="indentmetinbold">&nbsp;</p>

  <p class="indentmetinbold">Sana Kervankıran derler,</p>

  <p class="indentmetinbold">Yara ılgar veren derler,</p>

  <p class="indentmetinbold">Bana dertli Kerem derler,</p>

  <p class="indentmetinbold">Döne, Kervankıran döne!</p>

  <p class="normal">Bu sırada Sofu dışarı çıktı. Kerem Sofu’ya dedi:</p>

  <p class="normal">– Sofu lala, gel gidelim, Aslı hanın kaldığı evin damına çıkıp bakalım, Aslı’m ne yapıyor. Hiç olmazsa yüzünü göreyim.</p>

  <p class="normal">İkisi birbirine koşulup Aslı’nın yattığı dama çıktılar. Kerem dam penceresinden bakıp Aslı hanın yattığını gördü. Yüreği kabardı, aldı bakalım ne dedi:</p>

  <p class="indentmetinbold">Bir giderim, bir gelirim bacaya,</p>

  <p class="indentmetinbold">Uyan, Aslı’m, yüzde benin sevdiğim!</p>

  <p class="indentmetinbold">Kervankıran geldi çıktı yüceye,</p>

  <p class="indentmetinbold">Uyan, Aslı’m, yüzde benin sevdiğim!</p>

  <p class="indentmetinbold">&nbsp;</p>

  <p class="indentmetinbold">Ben gezmişim alçak ile yüceyi,</p>

  <p class="indentmetinbold">Yar yoluna feda kıldım yüreği,</p>

  <p class="indentmetinbold">Nasıl geçireyim uzun geceyi?</p>

  <p class="indentmetinbold">Uyan, Aslı’m, yüzde benin sevdiğim!</p>

  <p class="indentmetinbold">&nbsp;</p>

  <p class="indentmetinbold">Sabah oldu, burda kalıp nidelim?</p>

  <p class="indentmetinbold">Hançer alıp bağrım başın didelim,</p>

  <p class="indentmetinbold">Sofu lala bana diyor, gidelim,</p>

  <p class="indentmetinbold">Uyan, Aslı’m, yüzde benin sevdiğim!</p>

  <p class="indentmetinbold">&nbsp;</p>

  <p class="indentmetinbold">Kestireydim yastığının yanını,</p>

  <p class="indentmetinbold">Saysa idim kirpiğinin sayını,</p>

  <p class="indentmetinbold">Atamadın kör uykunun kâmını,</p>

  <p class="indentmetinbold">Uyan, Aslı’m, yüzde benin sevdiğim!</p>

  <p class="indentmetinbold">&nbsp;</p>

  <p class="indentmetinbold">Kerem’im, mailim ela gözüne,</p>

  <p class="indentmetinbold">Şeker sohbetine, şirin sözüne,</p>

  <p class="indentmetinbold">Çok mu daldın sen uykunun özüne?</p>

  <p class="indentmetinbold">Uyan, Aslı’m, yüzde benin sevdiğim!</p>

  <p class="normal">Meğer kullukçular onları gözetliyorlarmış. O saat her taraftan saldırıp onları tuttular, kollarını sıkıca bağladılar, paşanın yanına götürdüler. Kerem bu durumu görünce aldı bakalım ne dedi:</p>

  <p class="indentmetinbold">Medet, medet Aslı’m senin elinden,</p>

  <p class="indentmetinbold">Öldürmekten gayri kâr bize neyler?!</p>

  <p class="indentmetinbold">Biz zaten geçmişiz can ile serden,</p>

  <p class="indentmetinbold">Şimdi namus ile ar bize neyler?!</p>

  <p class="indentmetinbold">&nbsp;</p>

  <p class="indentmetinbold">Aslı hanın ateşiyle söylerim,</p>

  <p class="indentmetinbold">İnip aşkın deryasını boylarım,</p>

  <p class="indentmetinbold">Gece gündüz gamla, ahla oynarım,</p>

  <p class="indentmetinbold">Şimdi boran, tipi, kar bize neyler?!</p>

  <p class="indentmetinbold">&nbsp;</p>

  <p class="indentmetinbold">Şahini gezdirir beyler kolunda</p>

  <p class="indentmetinbold">Kuşları seğirder sağı solunda,</p>

  <p class="indentmetinbold">Gece gündüz oldun hakkın yolunda,</p>

  <p class="indentmetinbold">Kementtir boynumda, dar bize neyler?!</p>

  <p class="indentmetinbold">&nbsp;</p>

  <p class="indentmetinbold">Aşka uyup asıl-nesep danmışım<sup class="calibre3"><sup class="calibre3"><a href="../Text/KeremAsli_split_006.html#footnote-100-17" id="footnote-100-17-backlink">[17]</a></sup></sup></p>

  <p class="indentmetinbold">Düşmanların hilesine kanmışım,</p>

  <p class="indentmetinbold">Ben Kerem’im aşk oduna yanmışım,</p>

  <p class="indentmetinbold">Cehenneme girsek, nar bize neyler</p>

  <p class="normal">Paşa Kerem’e sordu:</p>

  <p class="normal">– Sen niçin Keşiş’in kızının ardına düştün?</p>

  <p class="normal">Aldı Kerem ona sazla şöyle karşılık verdi:</p>

  <p class="indentmetinbold">Yitirdim Aslı hanımı,</p>

  <p class="indentmetinbold">Muhannet içti kanımı,</p>

  <p class="indentmetinbold">Her zaman üzdü canımı</p>

  <p class="indentmetinbold">Bir gam, bir firkat, bir hicran.</p>

  <p class="indentmetinbold">&nbsp;</p>

  <p class="indentmetinbold">Cesedimde yanan nardır,</p>

  <p class="indentmetinbold">Beni aşka salan yardır,</p>

  <p class="indentmetinbold">Çekticeğim ahu zardır,</p>

  <p class="indentmetinbold">Bir gam, bir firkat, bir hicran.</p>

  <p class="indentmetinbold">&nbsp;</p>

  <p class="indentmetinbold">Söylemekle derdim bitmez,</p>

  <p class="indentmetinbold">Nazlı yarim mürvet etmez,</p>

  <p class="indentmetinbold">Yaralı sinemden gitmez,</p>

  <p class="indentmetinbold">Bir gam, bir firkat, bir hicran.</p>

  <p class="indentmetinbold">&nbsp;</p>

  <p class="indentmetinbold">Kerem der ki; kan yaş döküm,</p>

  <p class="indentmetinbold">Yar, kapında boyun büküm,</p>

  <p class="indentmetinbold">Bezirgânım, benim yüküm</p>

  <p class="indentmetinbold">Bir gam, bir firkat, bir hicran.</p>

  <p class="normal">Paşa dedi:</p>

  <p class="normal">– Âşık, sen Müslümansın, Aslı Ermeni, hem de keşiş kızı. Dünyada kız kıtlığımı var, başka kız mı yok? Gel sen ondan el çek, başka bir kız al!</p>

  <p class="normal">Paşanın sözlerinden Kerem’in yüreği cuşa geldi, sazı göğsüne bastırıp dedi:</p>

  <p class="indentmetinbold">Ey ağalar, nasıl desem,</p>

  <p class="indentmetinbold">Ben dönerim, gönül dönmez...</p>

  <p class="indentmetinbold">O güzele nasıl küsem,</p>

  <p class="indentmetinbold">Ben dönerim, gönül dönmez...</p>

  <p class="indentmetinbold">&nbsp;</p>

  <p class="indentmetinbold">Keklik gibi sekişliden,</p>

  <p class="indentmetinbold">Göğsü elvan nakışlıdan,</p>

  <p class="indentmetinbold">Bir harami bakışlıdan,</p>

  <p class="indentmetinbold">Ben dönerim, gönül dönmez...</p>

  <p class="indentmetinbold">&nbsp;</p>

  <p class="indentmetinbold">Yoluna koymuşum canı,</p>

  <p class="indentmetinbold">Didemden akıttım kanı,</p>

  <p class="indentmetinbold">Kerem sevdi Aslı hanı,</p>

  <p class="indentmetinbold">Ben dönerim, gönül dönmez...</p>

  <p class="normal">Kerem nefesini toplayıp aldı sözün gerisini:</p>

  <p class="indentmetinbold">Eli elvan kınalıdan,</p>

  <p class="indentmetinbold">Göğsü açık yakalıdan,</p>

  <p class="indentmetinbold">Bir can alan havalıdan</p>

  <p class="indentmetinbold">Ben dönerim, gönül dönmez!</p>

  <p class="indentmetinbold">&nbsp;</p>

  <p class="indentmetinbold">Develeri gelir taştan,</p>

  <p class="indentmetinbold">Yükü tutup al kumaştan,</p>

  <p class="indentmetinbold">Onun gibi yeşilbaştan,</p>

  <p class="indentmetinbold">Ben dönerim, gönül dönmez!</p>

  <p class="indentmetinbold">&nbsp;</p>

  <p class="indentmetinbold">Elden verdim din imanı,</p>

  <p class="indentmetinbold">Yar yardan nasıl usanı,</p>

  <p class="indentmetinbold">Gözümden akıttım kanı,</p>

  <p class="indentmetinbold">Ben dönerim, gönül dönmez!</p>

  <p class="indentmetinbold">&nbsp;</p>

  <p class="indentmetinbold">Korkmam ben sultandan handan,</p>

  <p class="indentmetinbold">Yar yolunda geçtim candan,</p>

  <p class="indentmetinbold">Kerem der ki; Aslı handan,</p>

  <p class="indentmetinbold">Ben dönerim, gönül dönmez!</p>

  <p class="normal">Paşanın veziri Sofu’ya bir kenara çekip Kerem’in durumunu ondan sordu.</p>

  <p class="normal">Sofu aldı bakalım vezire ne cevap verdi:</p>

  <p class="indentmetinbold">Terk eyledi vatanını, ilini,</p>

  <p class="indentmetinbold">Elinden aldırdı gonca gülünü,</p>

  <p class="indentmetinbold">Kimse bilmez bu gurbette halini,</p>

  <p class="indentmetinbold">Bahçe derdi, vatan derdi, il derdi.</p>

  <p class="indentmetinbold">&nbsp;</p>

  <p class="indentmetinbold">Aç göğsümü üstüne bağ dikeyim,</p>

  <p class="indentmetinbold">Elvan elvan çiçeklerden ekeyim,</p>

  <p class="indentmetinbold">Ben bu derdin hangi birin çekeyim?</p>

  <p class="indentmetinbold">Süsen derdi, sümbül derdi, gül derdi.</p>

  <p class="indentmetinbold">&nbsp;</p>

  <p class="indentmetinbold">Coşkun derdim sular gibi bulandı,</p>

  <p class="indentmetinbold">Vardı gitti, karlı dağlar dolandı,</p>

  <p class="indentmetinbold">Derd edinip kanlı kanlı dilendi,</p>

  <p class="indentmetinbold">Giysi derdi, oba derdi, mal derdi.</p>

  <p class="indentmetinbold">&nbsp;</p>

  <p class="indentmetinbold">Yazık oldu düştü dilden dillere,</p>

  <p class="indentmetinbold">Bülbül konmaz oldu gonca güllere,</p>

  <p class="indentmetinbold">Ağlaya ağlaya düştük yollara,</p>

  <p class="indentmetinbold">Gelen derdi, geçen derdi, yol derdi.</p>

  <p class="indentmetinbold">&nbsp;</p>

  <p class="indentmetinbold">Sofu der ki, Kerem yüzüme bakar</p>

  <p class="indentmetinbold">Bu canımı aşkın oduna yakar,</p>

  <p class="indentmetinbold">Ben bilirim bu dert beni tez yıkar</p>

  <p class="indentmetinbold">Aslı derdi, Kerem derdi, dil derdi.</p>

  <p class="normal">Sofu saz ile dediğini bir de sözle dedi, Kerem’in bütün ahvalatını anlattı. Üstelik Aslı’nın yazdığı kâğıdı da Kerem’den alıp vezire verdi. Vezir baktı ki Aslı mektubunda: “Kerem’e acıyın. O bana âşıktır, ben de ona. Babam bize zulm ediyor” yazıktır. Vezir bu durumu görünce dedi:</p>

  <p class="normal">– Paşam, Kerem hak âşığıdır. Biz gerek Aslı’yı Keşiş’ten alıp ona verelim.</p>

  <p class="normal">Keşiş feryat figan eyledi:</p>

  <p class="normal">– Kerem hak âşığı filan değil.</p>

  <p class="normal">Paşa dedi:</p>

  <p class="normal">– Biz onu hak âşığı olup olmadığını yoklarız.</p>

  <p class="normal">Paşanın Hüsniye adında akıllı başlı bir bacısı vardı. Çağırtıp durumu ona anlattı. Hüsniye dedi:</p>

  <p class="normal">– Ben hemen yoklarım.</p>

  <p class="normal">Hüsniye hanım beş on kıza aynı biçim entari giydirip yaz bahçesine getirdi. Aslı’yı da onların arasına katıp kardeşinin huzuruna döndü. Hüsniye Kerem’e sordu:</p>

  <p class="normal">– De bakalım, Aslı şu anda nerdedir?</p>

  <p class="normal">Kerem’e ayan oldu ki Aslı bahçededir, hem de kızlardan biraz ötede melül melül bekleyip duruyor. Aldı Kerem bakalım Hüsniye hanıma ne cevap verdi:</p>

  <p class="indentmetinbold">Han Aslı’m bahçe içinde,</p>

  <p class="indentmetinbold">Gezer zavallı zavallı...</p>

  <p class="indentmetinbold">Karşımızda ela gözün</p>

  <p class="indentmetinbold">Süzer zavallı zavallı...</p>

  <p class="indentmetinbold">&nbsp;</p>

  <p class="indentmetinbold">Kaşları benzer kemana,</p>

  <p class="indentmetinbold">Âşığın eyler divane,</p>

  <p class="indentmetinbold">Zülüflerin yana yana</p>

  <p class="indentmetinbold">Çözer zavallı zavallı...</p>

  <p class="indentmetinbold">&nbsp;</p>

  <p class="indentmetinbold">Ey ağalar, be hey beyler,</p>

  <p class="indentmetinbold">Kerem gayri yarı neyler?!</p>

  <p class="indentmetinbold">Gören bizden niçin eyler,</p>

  <p class="indentmetinbold">Hazer zavallı zavallı...</p>

  <p class="indentmetinbold">&nbsp;</p>

  <p class="indentmetinbold">Kerem’dir aşkına yanan,</p>

  <p class="indentmetinbold">Olmuşuz dillere destan,</p>

  <p class="indentmetinbold">Âşığın katline ferman</p>

  <p class="indentmetinbold">Yazar zavallı zavallı...</p>

  <p class="normal">Hüsniye hanım dedi:</p>

  <p class="normal">– Aslı’nın nerede olduğunu bildin. Şimdi senin gözlerini bağlayacağım, altı kız getirip önünden geçireceğim. Hepsi bir boyda, bir giyimde, yüzleri de örtülü. Eğer onları da tanıyabilirsen gerçekten hak âşığısın.</p>

  <p class="normal">Bir boyda, bir endamda, bir giyimde, yüzü örtülü altı kız getirdiler. Aldı Kerem, bakalım kızlar için ne gibi işaretler verdi:</p>

  <p class="indentmetinbold">Altı kızın bir Banı,</p>

  <p class="indentmetinbold">Altı kızlar altı kızlar!</p>

  <p class="indentmetinbold">Bize muhabbetin hanı</p>

  <p class="indentmetinbold">Altı kızlar, altı kızlar!</p>

  <p class="indentmetinbold">&nbsp;</p>

  <p class="indentmetinbold">Altı kızın biri İnci,</p>

  <p class="indentmetinbold">Güzellikte hep birinci,</p>

  <p class="indentmetinbold">Koynunda iki turuncu,</p>

  <p class="indentmetinbold">Altı kızlar, altı kızlar</p>

  <p class="indentmetinbold">&nbsp;</p>

  <p class="indentmetinbold">Altı kızın biri Püste,</p>

  <p class="indentmetinbold">Derdinden olmuşum hasta,</p>

  <p class="indentmetinbold">Koy kademin sinem üste,</p>

  <p class="indentmetinbold">Altı kızlar, altı kızlar!</p>

  <p class="indentmetinbold">&nbsp;</p>

  <p class="indentmetinbold">Altı kızın biri Ceylan,</p>

  <p class="indentmetinbold">Oldum gözlerine hayran,</p>

  <p class="indentmetinbold">Sizinle süreydim devran</p>

  <p class="indentmetinbold">Altı kızlar, altı kızlar!</p>

  <p class="indentmetinbold">&nbsp;</p>

  <p class="indentmetinbold">Altı kızın biri Hatçe,</p>

  <p class="indentmetinbold">Kaddi elif, beli ince,</p>

  <p class="indentmetinbold">Güzel görmemişim sence,</p>

  <p class="indentmetinbold">Altı kızlar, altı kızlar!</p>

  <p class="indentmetinbold">&nbsp;</p>

  <p class="indentmetinbold">Altı kızın biri Besti,</p>

  <p class="indentmetinbold">Gözleri canımın kasti,</p>

  <p class="indentmetinbold">Bu dertler Kerem’i bastı,</p>

  <p class="indentmetinbold">Altı kızlar, altı kızlar!</p>

  <p class="normal">Hüsniye hanım dedi:</p>

  <p class="normal">– Aferin! Sen gerçekten de hak âşığıymışsın. Şimdi Aslı’nın yüzünde olan işaretleri söyle, seni bırakayım.</p>

  <p class="normal">Aldı Kerem, bakalım Aslı’nın yüzünde olan benlere nasıl kıymet biçti:</p>

  <p class="indentmetinbold">Ey ağalar, bilin, Aslı hanımın</p>

  <p class="indentmetinbold">Yüzünde benleri, nazıyla gelir.</p>

  <p class="indentmetinbold">Bir beni eliftir, bir beni beydir,</p>

  <p class="indentmetinbold">Bir beni deftere yazıyla gelir.</p>

  <p class="indentmetinbold">&nbsp;</p>

  <p class="indentmetinbold">Bir beni ayvadır gelmez ki renge</p>

  <p class="indentmetinbold">Bir beni İran’ı salmıştır cenge,</p>

  <p class="indentmetinbold">Bir beni elçidir gider Fireng’e</p>

  <p class="indentmetinbold">Bir beni sohbeti sazıyla gelir.</p>

  <p class="indentmetinbold">&nbsp;</p>

  <p class="indentmetinbold">Bir beni yahşidir, bir beni yaman,</p>

  <p class="indentmetinbold">Bir beni salmıştır gönlüme güman,</p>

  <p class="indentmetinbold">Bir beni buluttur, bir beni duman,</p>

  <p class="indentmetinbold">Bir beni bağlara ayazla gelir.</p>

  <p class="indentmetinbold">&nbsp;</p>

  <p class="indentmetinbold">Bir beni bezzazdır, Rumun Kayseri</p>

  <p class="indentmetinbold">Bir beni içmiştir abı kevseri,</p>

  <p class="indentmetinbold">Bir beni aklımı etti serseri,</p>

  <p class="indentmetinbold">Bir beni ak yüze düzgünle gelir.</p>

  <p class="indentmetinbold">&nbsp;</p>

  <p class="indentmetinbold">Kerem’e gelmiştir temizlik, paklık,</p>

  <p class="indentmetinbold">Tanrı’ya özgüdür yalnızlık, teklik,</p>

  <p class="indentmetinbold">Katardan ayrılmış ey güzel keklik,</p>

  <p class="indentmetinbold">Han oğlu üstüne şahinle gelir.</p>

  <p class="normal">Kerem sözünü bitirince doğruca gelip Aslı’nın önünde dikildi. Hüsniye hanım dedi:</p>

  <p class="normal">– Âşık, kız tanımakta mahirsin. Şimdi bir işimiz kaldı. Bu sabah burada bir garip öldü. Yıkadılar, kefenlediler, kaldı gömülmesi. Gidelim ona bir namaz kıl, onu toprağa verelim, sonra senin düğününü yaparız.</p>

  <p class="normal">Kerem dedi:</p>

  <p class="normal">– Baş üstüne!</p>

  <p class="normal">Hüsniye hanım görevlilere emir verdi ki Kerem’i mezarlığa götürsünler. Onlar Kerem’i götürünce Hüsniye hanım paşaya dedi:</p>

  <p class="normal">– Ölen filan yoktur. Bu benim son sınavımdır. Bir diri adamı kefene sardırıp tabuta koydurdum. Kalkın biz de gidelim. Eğer kefenlenmiş olanın ölü olmadığını bilirse, artık onun hak âşığı olduğundan kimsenin şüphesi kalmaz.</p>

  <p class="normal">Hepsi Hüsniye hanımın bu oyununa aferim deyip ayağa kalktılar, mezarlığa doğru yola koyuldular. Tam oraya varmışlardı ki Kerem cenazeye bakıp sordu:</p>

  <p class="normal">– Diyorsunuz ki ben buna namaz kılmalıyım. Ama bilmiyorum buna ölü namazı mı kılayım, yoksa diri namazı mı?</p>

  <p class="normal">Paşa öfkelenmiş gibi kasden sordu:</p>

  <p class="normal">– Sen ne demek istiyorsun?</p>

  <p class="normal">Kerem dedi:</p>

  <p class="normal">– Şunu demek istiyorum ki, kefenin içindeki adam daha ölmemiş, diridir.</p>

  <p class="normal">Hüsniye hanım öne çıkarak dedi:</p>

  <p class="normal">– Aferin sana, âşık! Daha benim sana diyecek bir sözüm yoktur. Sen gerçekten de hak âşığıymışsın. Artık herkes bilsin ki kefendeki adam gerçekten de ölü değil, diridir.</p>

  <p class="normal">Paşa Keşiş’e dedi:</p>

  <p class="normal">– Keşişi, görüyorsun, bu gerçekten de hak âşığıdır. Sen gel kızı ver buna.</p>

  <p class="normal">Keşiş dedi:</p>

  <p class="normal">– Benim ona verilesi kızım yoktur.</p>

  <p class="normal">Keşiş böyle deyince vezir öne çıkarak şöyle dedi:</p>

  <p class="normal">– Keşiş, kızın bana yazdığına göre onlar birbirlerini seviyorlar. Kızın gelip burada sana karşı çıkarsa sonuç çok kötü olabilir. Sen gel kızı ver Kerem’e.</p>

  <p class="normal">Keşi çan naçar razı olup dedi:</p>

  <p class="normal">– Peki, ama bana üç gün mühlet verin ki hazırlık yapayım.</p>

  <p class="normal">Paşa razı olup Keşiş’e üç gün mühlet verdi.</p>

  <p class="normal">Şimdi cümle cemaat düğünü beklemekte, Kerem’le Sofu da sevinmekte olsunlar, siz dinleyin Keşiş’ten haberi.</p>

  <p class="normal">Keşiş evine gitti; şehirde herkes uykuya varınca ahırdan atlarını çekip, yükünü yükleyip yavaş kaçan namerttir deyip yola koyuldu.</p>

  <p class="normal">Sabah oldu, baktılar ki Keşiş kaçmış. Paşa onun ardınca atlı yolladı. Ama gidenler onu bulamayıp geri döndüler. Kerem de hoşça kalın deyip Sofu’yla birlikte yola düştü.</p>

  <p class="normal">Seher yeli esiyordu. Kerem aldı sazı, bakalım seher yeline ne ısmarladı:</p>

  <p class="indentmetinbold">Eğer gider olsan bizim illere,</p>

  <p class="indentmetinbold">Sana bir sözüm var, dur seher yeli!</p>

  <p class="indentmetinbold">Benim selamımı tez yetir yara,</p>

  <p class="indentmetinbold">Bugün han Aslı’mı gör seher yeli!</p>

  <p class="indentmetinbold">&nbsp;</p>

  <p class="indentmetinbold">Önce gidip esme zülfün teline,</p>

  <p class="indentmetinbold">Nazar kıl yüzünde bir çift benine,</p>

  <p class="indentmetinbold">Muhabbet namesin kendi eline,</p>

  <p class="indentmetinbold">Bir tenha yer bul, ver seher yeli!</p>

  <p class="indentmetinbold">&nbsp;</p>

  <p class="indentmetinbold">Kerem der ki; burda koysak sazları,</p>

  <p class="indentmetinbold">Hatırıma geldi şirin gözleri,</p>

  <p class="indentmetinbold">Karadır kaşları, ela gözleri,</p>

  <p class="indentmetinbold">Sen de muradına er seher yeli!</p>

  <p class="normal">Şehirler, köyler geçtiler, sağlık-sorak eylediler, öğrendiler ki Keşiş Halep şehrine gitmiş. Güne bir menzil, tayyi menazil, az gittiler, çok dinlendiler, çok gittiler, az dinlendiler, günlerin birinde Halep şehrine ulaştılar. Yaklaşıp bir bahçenin kenarında oturdular. Her ikisi de çok yol yorgunuydu. Bakalım bu hali Kerem sazla nasıl dile getirdi:</p>

  <p class="indentmetinbold">Gizli sevda çekip aşka düşenler,</p>

  <p class="indentmetinbold">Bir gün olur elbet ayana çıkar,</p>

  <p class="indentmetinbold">Çekelim mihneti sabrile gönül,</p>

  <p class="indentmetinbold">Acep bunun sonu ne yana çıkar...</p>

  <p class="indentmetinbold">&nbsp;</p>

  <p class="indentmetinbold">Ferhat Şirin için deldi kayayı,</p>

  <p class="indentmetinbold">Mecnun Leyla için gezdi sahrayı,</p>

  <p class="indentmetinbold">Kerem Aslı deyip gezdi dünyayı,</p>

  <p class="indentmetinbold">Âşık öz aşkına merdane çıkar.</p>

  <p class="indentmetinbold">&nbsp;</p>

  <p class="indentmetinbold">Karadır kaşları, gözü dolayı,</p>

  <p class="indentmetinbold">İyi tabip gerek versin duayı,</p>

  <p class="indentmetinbold">Tarasalar her taraftan dünyayı,</p>

  <p class="indentmetinbold">Böyle âşık ancak bir tane çıkar.</p>

  <p class="indentmetinbold">&nbsp;</p>

  <p class="indentmetinbold">Bize böyle yazmış takdirin işi</p>

  <p class="indentmetinbold">Akıttı gözümden kan ile yaşı</p>

  <p class="indentmetinbold">Aldı bu Kerem’i aşkın ateşi,</p>

  <p class="indentmetinbold">Bu sevdanın sonu fenaya çıkar.</p>

  <p class="normal">Aşığın sesini işiten birtakım adamlar onların yanına geldiler. Kerem türküsünü bitirince onlardan Keşiş’i sordu. Adamlar Keşiş’in Halep’te olduğunu söylediler. Sofu ile Kerem yüksekçe bir yere oturup Halep dağlarına baktılar, Kerem bir ah çekip dedi:</p>

  <p class="normal">– Sofu lala, görüyor musun Halep dağları bizim dağlara ne kadar benziyor.</p>

  <p class="normal">Aldı Kerem bakalım dağlara ne dedi:</p>

  <p class="indentmetinbold">Karşıdaki karlı dağlar,</p>

  <p class="indentmetinbold">Yarap bizim dağlarmola?</p>

  <p class="indentmetinbold">Gözü yaşlı benim anam</p>

  <p class="indentmetinbold">Sinesini dağlarmola?</p>

  <p class="indentmetinbold">&nbsp;</p>

  <p class="indentmetinbold">Kâbe’den gelen hacılar,</p>

  <p class="indentmetinbold">Yüreğimde var acılar,</p>

  <p class="indentmetinbold">Kardeşi ölen bacılar,</p>

  <p class="indentmetinbold">Başa kara bağlarmola?</p>

  <p class="indentmetinbold">&nbsp;</p>

  <p class="indentmetinbold">Kerem der ki: gama batam,</p>

  <p class="indentmetinbold">Bir derdime yüz dert katam,</p>

  <p class="indentmetinbold">Ak sakallı yazık atam,</p>

  <p class="indentmetinbold">Oğul deyip ağlarmola?</p>

  <p class="normal">Kerem burada kalsın, al haber Keşiş’ten. Keşiş Halep şehrine gelince bir dostunun evine indi. Başına gelen olayları ona anlattı. Dostu ona akıl verdi, kızı birine nişanlasın, canını kurtarsın diye.</p>

  <p class="normal">Keşiş Aslı’nın rızası olmadan onu birine nişanladı. O sırada Kerem’le Sofu Halep’in sokaklarında dolaşıyorlardı. Bir bahçenin yanından geçerken Kerem baktı gördü ki, Aslı han bir takım kızla birlikte bahçede dolaşıyor. Bunu görür görmez Kerem’in aklı başından gitti. Aşkı depreşti, sazı sinesine basıp aldı bakalım ne dedi:</p>

  <p class="indentmetinbold">Aylar, yıllar hasretini çekmişim,</p>

  <p class="indentmetinbold">Yüzü dönmüş bivefa yar beri bak!</p>

  <p class="indentmetinbold">Güzellere sarhoş gezmek ar değil,</p>

  <p class="indentmetinbold">Açılmıştır gümüş kemer beri bak!</p>

  <p class="indentmetinbold">&nbsp;</p>

  <p class="indentmetinbold">Yüce dağ başını kar eğdi gitti,</p>

  <p class="indentmetinbold">Baykuşun meskeni karaydı gitti,</p>

  <p class="indentmetinbold">Her kim ki yar sevdi, karaydı gitti,</p>

  <p class="indentmetinbold">Bizimki de kara geldi, beri bak!</p>

  <p class="indentmetinbold">&nbsp;</p>

  <p class="indentmetinbold">Kerem der ki, kâm almadım dünyada,</p>

  <p class="indentmetinbold">Cefa çektim, ömür tükettim sade,</p>

  <p class="indentmetinbold">Mecnun gibi dolaşırım sahrada,</p>

  <p class="indentmetinbold">Kocaldım pir oldum dur da beri bak!</p>

  <p class="normal">Meğer bu bahçe Halep paşasının kethüdası Gülhan’ınmış. Kerem türkü söylerken Gülhan bir kenarda dinelip onu dinlermiş. Kerem’in türkü okuyuşu onun çok hoşuna gitti. Yanına gelip baktı ve anladı ki bu âşık kimse, çok dertli birine benziyor. Sordu:</p>

  <p class="normal">– Âşık, kimsin, nerelisin, derdin nedir?</p>

  <p class="normal">Sofu Kerem’in başından geçenleri ona anlattı.</p>

  <p class="normal">Gülhan dedi:</p>

  <p class="normal">– Âşık, dertlenme, o keşiş ailesiyle birlikte buradadır; ben seni sevdiğine kavuştururum.</p>

  <p class="normal">Gülhan bunu deyip bir kadını çağırdı. Kadına pek çok para verip dedi:</p>

  <p class="normal">– Filan yerdeki eve git. Oraya bir keşiş misafir gelmiş. O keşişin Aslı adında bir kızı var...</p>

  <p class="normal">Kadın dedi:</p>

  <p class="normal">– Evet, tanıyorum. Sen ne istiyorsun onu söyle!</p>

  <p class="normal">Gülhan dedi:</p>

  <p class="normal">– Bak bu genci görüyorsun ya, işte o kızın sevgilisidir. Babası kızı buna vermek istemediğinden kaçıp buralara gelmiş. Bu da kızı sora sora onların ardından gelmiş buraya. Şimdi sen bunun geldiğini kıza haber vereceksin.</p>

  <p class="normal">Kadın parayı aldı. “Baş üstüne” deyip yola koyuldu. Bu kadın imanlı İpek Kadın idi. İpek kadın yolda kendi kendine konuştu, acaba bu işte bir hile mile var mı diye. En iyisi ben önceden bir yoklayıp öğreneyim, kız oğlanı seviyor mu, sevmiyor mu?</p>

  <p class="normal">Velhasıl kadın gitti Aslı’nın bulunduğu eve. Baktı ki Aslı pencerenin önüne oturmuş, iki gözü iki çeşme ağlıyor. Kadın selamı verip selam aldıktan sonra oturdu. Ordan burdan sohbete başladı. Yavaş yavaş lafı dolaştırıp getirdi soracağına. Aslı bütün olup biteni kadına anlattı. Kadın onu sınamak için mahsustan öğüt nasihat vermeye girişti:</p>

  <p class="normal">– Ne istiyorsun ondan? O Müslüman sen Ermeni. Onu bırak, gel seni güzel bir Hıristiyan oğlanla evereyim.</p>

  <p class="normal">Aslı kadından bu sözleri işitince saçlarından üç tel ayırıp sinesaz eyledi, aldı bakalım ne dedi:</p>

  <p class="indentmetinbold">Hanım nine, gel eyleme mezemmet,</p>

  <p class="indentmetinbold">Bülbülüm var, gülşenim var, gülüm var,</p>

  <p class="indentmetinbold">Zalim felek verip derdin bolcasın,</p>

  <p class="indentmetinbold">Gökten yere olup, yaman zulüm var.</p>

  <p class="indentmetinbold">&nbsp;</p>

  <p class="indentmetinbold">Ak üstünden bağlamışım karamı,</p>

  <p class="indentmetinbold">Tabip sensin, gel tez bağla yaramı,</p>

  <p class="indentmetinbold">Gözü yaşlı koyup geldim Kerem’i,</p>

  <p class="indentmetinbold">Yar yanında kısıtlı bir dilim var.</p>

  <p class="indentmetinbold">&nbsp;</p>

  <p class="indentmetinbold">Aslı’yım, emeğim gitti badlara,</p>

  <p class="indentmetinbold">Alıştım, tutuştum, yandım odlara,</p>

  <p class="indentmetinbold">Korkum budur, Melik versin yadlara,</p>

  <p class="indentmetinbold">Sevgilimden ayrı düşen elim var.</p>

  <p class="normal">Kadın dedi:</p>

  <p class="normal">– Kızım, ben seni sınamak için öyle dedim. Şimdi seni bir bahçede Kerem’le görüştürsem razı olur musun?</p>

  <p class="normal">Aslı bunu duyar duymaz gözleri dolarak dedi:</p>

  <p class="normal">– Aman nine, söyle, Kerem nerdedir?</p>

  <p class="normal">Kadın Kerem’in yerini ona söyleyip geri döndü. Bu sözleri Gülhan’a anlattı. Gülhan’la Kerem bahçeye gittiler. Kadın geri dönüp Aslı’ya haber verdi.</p>

  <p class="normal">Aslı han anasının yanına varıp dedi:</p>

  <p class="normal">– Ana, canım sıkılıyor, izin ver, biraz bahçeye çıkayım.</p>

  <p class="normal">Anası ona izin verip dedi:</p>

  <p class="normal">– Kızım, sakın çok oyalanma, baban gelir, çıkışır.</p>

  <p class="normal">Aslı bahçeye gitti. Orada bekleyen Kerem’i gördü. Sevincinden ne yapacağını bilemedi, yerinde dona kaldı. Kerem baktı ki Aslı baştan ayağa kara giyinmiş. Sazı göğsüne basıp başladı okumaya:</p>

  <p class="indentmetinbold">Evvel bahar, yaz ayları gelende</p>

  <p class="indentmetinbold">Alaydım, gideydim bağlara seni,</p>

  <p class="indentmetinbold">Cümle kuşlar muradını alanda,</p>

  <p class="indentmetinbold">Kaldıraydım yeşil dağlara seni.</p>

  <p class="indentmetinbold">&nbsp;</p>

  <p class="indentmetinbold">Yüzün güzelliği mat eder mahı,</p>

  <p class="indentmetinbold">Göklere yükselir âşığın ahı,</p>

  <p class="indentmetinbold">Giyin al-yeşili, giyme siyahı,</p>

  <p class="indentmetinbold">Hak nasip eylesin aklara seni.</p>

  <p class="indentmetinbold">&nbsp;</p>

  <p class="indentmetinbold">Dertli Kerem der ki; gerçektir sözüm,</p>

  <p class="indentmetinbold">Bu melul gönlümü şad eder yüzün,</p>

  <p class="indentmetinbold">Kızarmış elmalar bol sulu üzüm,</p>

  <p class="indentmetinbold">İndireydim yeşil bağlara seni.</p>

  <p class="normal">Meğer o gün Halep paşası gezmeye çıkmışmış. Yolu oraya düştü. Baktı ki kâhyanın bahçesinde bir genç adam dertli dertli türkü söylüyor, bir kız da onu dinliyor. Bu manzara paşaya dokundu. Atını doğru bahçenin içine sürdü. Aslı birinin geldiğini görünce, durum anlaşılmasın diye kaçıp gitti. Paşa Kerem’in yanıbaşında dikeldi:</p>

  <p class="normal">– Söyle bakayım kimsin? Burada ne yapıyorsun?</p>

  <p class="normal">Kerem konuşmadı. Paşa bir daha sordu. Kerem gene cevap vermedi. Paşa bir de öfkeyle sorunca Kerem sazı göğsüne bastırıp dedi:</p>

  <p class="indentmetinbold">Şikâyetim vardı çarkıfelekten,</p>

  <p class="indentmetinbold">Zalim felek eğdi, büktü belimi.</p>

  <p class="indentmetinbold">Evvel bülbül gibi feryat ederken,</p>

  <p class="indentmetinbold">Şimdi lal eyledi şirin dilimi.</p>

  <p class="indentmetinbold">&nbsp;</p>

  <p class="indentmetinbold">Yandı ciğerciğim döndü volkana,</p>

  <p class="indentmetinbold">Aktı çeşmim yaşı döndü ummana,</p>

  <p class="indentmetinbold">Götürdüler beni ulu divana,</p>

  <p class="indentmetinbold">Bağladılar ayağımı elimi.</p>

  <p class="indentmetinbold">&nbsp;</p>

  <p class="indentmetinbold">Dertli Kerem verdi başı kazaya,</p>

  <p class="indentmetinbold">Yar ile girmedi halvet odaya,</p>

  <p class="indentmetinbold">Çok şükürler olsun bari hüdaya,</p>

  <p class="indentmetinbold">Gözüm ile gördüm Aslı yarimi.</p>

  <p class="normal">Paşa dikkatle dinleyince anladı ki, hayır, burada galiba başka bir mesele var. Dedi:</p>

  <p class="normal">– Âşık, söyle bana, sen kimsin? Derdin nedir?</p>

  <p class="normal">Kerem’den önce Sofu konuştu:</p>

  <p class="normal">– Paşa sağ olsun, bu, Genceli Ziyad Han’ın oğludur. Kaç yıl var ki Keşiş’in kızına âşıktır. Onun ardınca diyar diyar dolaşıyor. Sonunda gelip burada sevgilisini buldu. Sevgilisiyle görüşmek üzereydi ki siz geldiniz.</p>

  <p class="normal">Paşa sordu:</p>

  <p class="normal">– Kız da bunu istiyor mu?</p>

  <p class="normal">Sofu dedi:</p>

  <p class="normal">– Evet, kendine de sorabilirsiniz.</p>

  <p class="normal">Paşa hemen bir adalet divanı kurdu; Keşiş ile kızın çağırttırdı. Kıza sordu:</p>

  <p class="normal">– Kızım, sen bu genci seviyor musun?</p>

  <p class="normal">Aslı han paşanın ayaklarına kapanıp dedi:</p>

  <p class="normal">– Kurbanın olayım paşa, bu benim sevgilimdir. Babam beni ona vermeyerek firak oduna yandırır.</p>

  <p class="normal">Paşa Keşiş’e dönerek sordu:</p>

  <p class="normal">– Niye kızını ona vermiyorsun?</p>

  <p class="normal">Keşiş dedi:</p>

  <p class="normal">– Evvela, ben Ermeniyim, o Müslüman. İkincisi de benim kızım başkasına nişanlıdır.</p>

  <p class="normal">Paşa dönüp Aslı’ya sordu:</p>

  <p class="normal">– Kızım, sen nişanlı mısın?</p>

  <p class="normal">Aslı dedi:</p>

  <p class="normal">– Paşa, beni burada onlar zorla bir gence nişanladılar. Ama ben Kerem’den başkasına varmam.</p>

  <p class="normal">Paşa dedi:</p>

  <p class="normal">– Keşiş, bunlara zulmettiğin yeter. Gerek kızı ona veresin.</p>

  <p class="normal">Keşiş baktı başka çıkar yol yoktur, dedi:</p>

  <p class="normal">– Baş üstüne! Bana üç gün mühlet ver, hazırlık yapayım.</p>

  <p class="normal">Cemaat hep birden bağırdı:</p>

  <p class="normal">– Mühlet verme, yine kaçacaktır.</p>

  <p class="normal">Paşa dedi:</p>

  <p class="normal">– Yok, kaçmaz.</p>

  <p class="normal">Sonra Keşiş’e dönüp dedi:</p>

  <p class="normal">– Üç gün Aslı burada, benim kızlarımın yanında kalacak. Git, hazırlık yap. Üç gün sonra düğün yapılacak.</p>

  <p class="normal">Herkes paşanın bu tedbirini beğendi. Hazırlık başladı. Şimdi herkes düğüne hazırlanmakta olsun, gelelim Keşiş’e.</p>

  <p class="normal">Keşiş çok hilekâr ve aynı zamanda sihirbaz bir adamdı. Kıza alelacele kırmızı Şam kumaşından önü açık bir entari yaptırdı. Önüne tılsımlı düğmeler diktirdi. Üçüncü gün Aslı’nın yanına gelip entariyi ona giydirdi; sonra şöyle dedi.</p>

  <p class="normal">– Kızım, ben çok mutluyum, seni muradına ermiş görüyorum. Bahtiyar ol! Ancak senden bir ricam var, yatak odasında bırak bu düğmeleri Kerem açsın.</p>

  <p class="normal">Evet, paşanın emriyle düğün başladı. Kırk gün kırk gece çaldılar, oynadılar, eğlendiler. Aslı’yı Kerem’e verdiler.</p>

  <p class="normal">Kerem gerdek odasına girince baktı ki Aslı ipek Şam kumaşından kırmızı bir entari giyinmiş, yüzünü gözünü de yetmiş yedi kalemle boyayıp süslemiş. Kerem bu güzelliği görünce aldı sazı bakalım ne dedi:</p>

  <p class="indentmetinbold">Sevdiğim başta ayağa</p>

  <p class="indentmetinbold">Al kırmızı giyinmiştir,</p>

  <p class="indentmetinbold">Yaraşır gül endamına</p>

  <p class="indentmetinbold">Şal kırmızı giyinmiştir.</p>

  <p class="indentmetinbold">&nbsp;</p>

  <p class="indentmetinbold">Atalıdır, analıdır,</p>

  <p class="indentmetinbold">Ördeklidir, sunalıdır,</p>

  <p class="indentmetinbold">Kulakları küpelidir,</p>

  <p class="indentmetinbold">Lal kırmızı giyinmiştir.</p>

  <p class="indentmetinbold">&nbsp;</p>

  <p class="indentmetinbold">Bade doludur içmeye</p>

  <p class="indentmetinbold">Gül, fidan, ağaç dikmeye,</p>

  <p class="indentmetinbold">Vakti gelmiştir açmaya,</p>

  <p class="indentmetinbold">Gül kırmızı giyinmiştir.</p>

  <p class="indentmetinbold">&nbsp;</p>

  <p class="indentmetinbold">Yaşa, sevdiceğim, yaşa,</p>

  <p class="indentmetinbold">Ne yazılsa gelir başa,</p>

  <p class="indentmetinbold">Al yanakta koşa-koşa,</p>

  <p class="indentmetinbold">Gül benleri giyinmiştir.</p>

  <p class="indentmetinbold">&nbsp;</p>

  <p class="indentmetinbold">Kerem dede geldi size,</p>

  <p class="indentmetinbold">Kadem bastı evimize,</p>

  <p class="indentmetinbold">Mail oldu ela göze,</p>

  <p class="indentmetinbold">Al kırmızı giyinmiştir.</p>

  <p class="normal">Kerem sözlerini bitirince Aslı’nın boynuna sarıldı. İki âşık kucaklaşıp öpüştüler. Aslı dedi:</p>

  <p class="normal">– Can Kerem, şükürler olsun, çok cefa çektik ama sonunda birbirimize kavuştuk.</p>

  <p class="normal">Evet, adamlar dağılıp gittiler. Odada yalnız Kerem ile Aslı kaldı. Aslı dedi:</p>

  <p class="normal">– Kerem can, babam benden söz aldı, entarimin düğmelerini gerek sen açasın.</p>

  <p class="normal">Kerem ileri geldi. Ne kadar uğraştıysa da düğmeleri açabilmedi. Aslı ne kadar uğraştıysa düğmeleri o da açabilmedi. Aldı Kerem bakalım düğmelere ne dedi:</p>

  <p class="indentmetinbold">Aman felek neler çektim elinden,</p>

  <p class="indentmetinbold">Açılsın Aslı’dan düğme, ben öldüm.</p>

  <p class="indentmetinbold">Aslı han ağlarsa, Kerem tutuşur,</p>

  <p class="indentmetinbold">Açılsın Aslı’dan düğme, ben öldüm.</p>

  <p class="indentmetinbold">&nbsp;</p>

  <p class="indentmetinbold">Ağalar ağası, şahların şahı,</p>

  <p class="indentmetinbold">Bana yardım etsin göklerin mahı,</p>

  <p class="indentmetinbold">Amansız keşişin budur matahı</p>

  <p class="indentmetinbold">Açılsın Aslı’dan düğme, ben öldüm.</p>

  <p class="normal">Kerem’in okuyuşu üzerine Aslı’nın göğsündeki düğmelerin biri açıldı.</p>

  <p class="normal">Kerem devam etti:</p>

  <p class="indentmetinbold">Keşiş tam karşımda bir kara duman,</p>

  <p class="indentmetinbold">Çağırdım mevlayı, halim pek yaman,</p>

  <p class="indentmetinbold">Müşkülleri açan peygamber, imam,</p>

  <p class="indentmetinbold">Açılsın Aslı’dan düğme, ben öldüm.</p>

  <p class="normal">Kerem böyle deyince düğmenin biri daha açıldı. Ama öbür düğme hemen düğmelendi. Kerem ağlaya ağlaya yakındı:</p>

  <p class="indentmetinbold">Baban Keşiş kiliseden kendi var,</p>

  <p class="indentmetinbold">Hilekârdır bilmek olmaz fendi var,</p>

  <p class="indentmetinbold">Bir düğmenin seksen sekiz bendi var,</p>

  <p class="indentmetinbold">Açılsın Aslı’dan düğme, ben öldüm.</p>

  <p class="normal">Böyle deyince düğmeler sonuncuya kadar açıldı. Bir düğme kalınca gene başa kadar düğmelendi. Gene aldı Kerem:</p>

  <p class="indentmetinbold">Baharda dağların karı erisin,</p>

  <p class="indentmetinbold">Kerem, ömrün bu gurbette çürüsün,</p>

  <p class="indentmetinbold">Düğme yapan usta elin kurusun,</p>

  <p class="indentmetinbold">Açılsın Aslı’dan düğme, ben öldüm.</p>

  <p class="normal">Düğmeler gene bir düğme kalana dek açıldı. Kerem bir bent daha okudu ki sonuncu düğme açılsın, ama iş tersine oldu. Söz sona erince yine düğmeler açıldı, kapandı; sonuncu düğme açıldığında bir ateş fışkırıp Kerem’in göğsüne düştü. Kerem başladı yanmağa; Aslı feryat figan edip ağlamaya, saçını başını yolmağa başladı. Kerem Asıl’nın bu halini görünce aldı bakalım yana yana ne dedi:</p>

  <p class="indentmetinbold">Gel Aslı’m gel, gel ağlama,</p>

  <p class="indentmetinbold">Yanıyorum, yanıyorum!</p>

  <p class="indentmetinbold">Ciğerim odla dağlama,</p>

  <p class="indentmetinbold">Yanıyorum, yanıyorum!</p>

  <p class="indentmetinbold">&nbsp;</p>

  <p class="indentmetinbold">Bir ateş düştü canıma,</p>

  <p class="indentmetinbold">Anam yok, gelsin yanıma,</p>

  <p class="indentmetinbold">Eller ağlasın halime,</p>

  <p class="indentmetinbold">Yanıyorum, yanıyorum!</p>

  <p class="indentmetinbold">&nbsp;</p>

  <p class="indentmetinbold">Çekticeğim dertle elem,</p>

  <p class="indentmetinbold">Benden ibret alsın âlem,</p>

  <p class="indentmetinbold">Böyle çalınmıştır kalem,</p>

  <p class="indentmetinbold">Yanıyorum, yanıyorum?</p>

  <p class="indentmetinbold">&nbsp;</p>

  <p class="indentmetinbold">Kerem’im söylenir adım,</p>

  <p class="indentmetinbold">Arşa yükselir feryadım,</p>

  <p class="indentmetinbold">Elimden gitti muradım,</p>

  <p class="indentmetinbold">Yanıyorum, yanıyorum!</p>

  <p class="normal">Alevler tepeden tırnağa Kerem’i sardı. Aslı’nın feryadı üzerine birçok insan yardıma koştu. Herkesten önce Aslı’nın akranları, arkadaşları koşuştular. Ama Kerem’in alevini söndürmek mümkün olmadı. Kerem yandı kül oldu. Aslı perişan saçlarını sinesaz eyleyip gözyaşı döke döke bakalım kızlara ne dedi:</p>

  <p class="indentmetinbold">Bakın kızlar, benim müşkül halime,</p>

  <p class="indentmetinbold">Yandı Kerem saldı beni bu derde,</p>

  <p class="indentmetinbold">Eğdi kametimi, büktü belimi,</p>

  <p class="indentmetinbold">Yandı Kerem, saldı beni bu derde...</p>

  <p class="indentmetinbold">&nbsp;</p>

  <p class="indentmetinbold">Bize haktan bir inayet olur mu?</p>

  <p class="indentmetinbold">Maceramız hoş rivayet olur mu?</p>

  <p class="indentmetinbold">Mahşerde görüşmek kısmet olur mu?</p>

  <p class="indentmetinbold">Yandı Kerem, saldı beni bu derde...</p>

  <p class="indentmetinbold">&nbsp;</p>

  <p class="indentmetinbold">Yitirmişim bu meydanın merdini,</p>

  <p class="indentmetinbold">Bülbül susup, diken sarmış yurdumu,</p>

  <p class="indentmetinbold">Zor çekerim bu ayrılık derdini</p>

  <p class="indentmetinbold">Yandı Kerem, saldı beni bu derde....</p>

  <p class="indentmetinbold">&nbsp;</p>

  <p class="indentmetinbold">Ben Aslı’yım yitirmişim merdimi,</p>

  <p class="indentmetinbold">Bülbül uçup diken sarmış yurdumu,</p>

  <p class="indentmetinbold">Mezarı yok açıp görsem yüzünü</p>

  <p class="indentmetinbold">Yandı Kerem, saldı beni bu derde...</p>

  <p class="normal">Söz tamam oldu. Kızlar paşaya haber ulaştırmakta olsunlar; Aslı da ağlamakta olsun; şimdi dinle Keşiş’ten.</p>

  <p class="normal">Keşiş karısını çağırıp dedi:</p>

  <p class="normal">– Git, Kerem’den bir haber getir. Gerek o şimdiye dek yanıp kül ola.</p>

  <p class="normal">Keşiş’in karısı koşa koşa gerdek evine ulaştı, pencereden bakıp Aslı’ya seslendi. Aslı anasını görünce pencereye geldi. Anası sordu:</p>

  <p class="normal">– Kızım, niçin ağlıyorsun? Yoksa Kerem seni bırakıp kaçtı mı?</p>

  <p class="normal">Anası böyle deyince Aslı Kerem’in sazını kapıp ona şöyle cevap verdi:</p>

  <p class="indentmetinbold">Allah size versin belalar ana,</p>

  <p class="indentmetinbold">Ana, Kerem yandı diye ağlarım!</p>

  <p class="indentmetinbold">Kan ağlar bahçede güller, laleler,</p>

  <p class="indentmetinbold">Ana, Kerem yandı diye ağlarım!</p>

  <p class="indentmetinbold">&nbsp;</p>

  <p class="indentmetinbold">Beni ağlar koydunuz genç vaktimde,</p>

  <p class="indentmetinbold">Karalar yazdınız benim bahtımda,</p>

  <p class="indentmetinbold">Babam tarmar olsun tacı-tahtında,</p>

  <p class="indentmetinbold">Ana, Kerem yandı diye ağlarım!</p>

  <p class="indentmetinbold">&nbsp;</p>

  <p class="indentmetinbold">Leyla için Mecnun dağlara düştü,</p>

  <p class="indentmetinbold">Şirin için Ferhat kayalar deşti,</p>

  <p class="indentmetinbold">Bize bu ayrılık mevladan düştü,</p>

  <p class="indentmetinbold">Ana, Kerem yandı diye ağlarım!</p>

  <p class="indentmetinbold">&nbsp;</p>

  <p class="indentmetinbold">Keşiş babam bu işe sebep oldu,</p>

  <p class="indentmetinbold">Kerem’in ateşin yüzüne saldı,</p>

  <p class="indentmetinbold">Bizim kavuşmamız mahşere kaldı,</p>

  <p class="indentmetinbold">Ana, Kerem yandı diye ağlarım!</p>

  <p class="indentmetinbold">&nbsp;</p>

  <p class="indentmetinbold">Kısalttınız siz Aslı’nın dilini</p>

  <p class="indentmetinbold">Bülbül olan bırakır mı gülünü?</p>

  <p class="indentmetinbold">Gözümle görürem Kerem külünü</p>

  <p class="indentmetinbold">Ana, Kerem yandı diye ağlarım!</p>

  <p class="normal">Bu sözlerden sonra Aslı Kerem’in külünü anasına gösterdi. Anası bu işe çok şaşırıp kızını teselli etti:</p>

  <p class="normal">– Kızım, ne yapalım, olan olmuş, geçen geçmiş. Bundan sonra ağlamanın ne faydası var? Senin alnına böyle yazılmış demek.</p>

  <p class="normal">O, bu sözlerle kızının gönlünü kazanmak istedi. Ama Aslı tam kırk gün külünün başında bekleyip ağladı. Kırk birinci gün saçlarını süpürge edip külü süpürürken külün içinde kalan közden onun da saçları tutuştu; Aslı da Kerem gibi yanıp kül oldu. Bu manzarayı gören Keşiş’in karısı deli gibi bağırıp çağırmaya, dövünmeye başladı. Bu facialı haber kısa sürede bütün şehre yayıldı. Adam kalmadı ki Kerem ile Aslı’nın üstüne gelip gözyaşı akıtmasın, ağlamasın. Cemaat bu iki sevgilinin akıbetinden kederlendi.</p>

  <p class="normal">Bu olayı duyan Halep paşası da derinden kederlendi. Derhal Keşiş’le karısını yanına çağırttırıp onlara bin tür azap eziyet verdi. Onların taksiratını yüzlerine okutturduktan sonra her ikisinin boynunu vurdurdu.</p>

  <p class="normal">Kerem ile Aslı’nın küllerini bir sandığa doldurdular ikisini birlikte toprağa verdiler. Üstüne de bir kümbet diktirdiler. Sofu ölünce onu da aynı Kümbetin yanına defnettiler.</p>

  <p class="normal">Üstat bir âşık bu iki sevgiliyi anarak bu türkü ile destanı tamamladı:</p>

  <p class="indentmetinbold">Dehri fenada böyle insan hani?</p>

  <p class="indentmetinbold">Kılmaya fani onu devran, hani?</p>

  <p class="indentmetinbold">Ey bivefa dünya, sen ne zalimsin,</p>

  <p class="indentmetinbold">Bu gayeyle sana gelen can hani?</p>

  <p class="indentmetinbold">&nbsp;</p>

  <p class="indentmetinbold">Evvel sana geldi Adem’le Havva,</p>

  <p class="indentmetinbold">Beş gün konuk oldu sende bineva,</p>

  <p class="indentmetinbold">Öldürdün Habil’i, saldın bir dava,</p>

  <p class="indentmetinbold">Düştü arasına nahak kan, hani?</p>

  <p class="indentmetinbold">&nbsp;</p>

  <p class="indentmetinbold">Nice padişah geldi sahibi cenk,</p>

  <p class="indentmetinbold">Cemşidi Cem, Nuşirevanı huşenk,</p>

  <p class="indentmetinbold">Dağyanus, Hulagu, Cengiz, Timurlenk,</p>

  <p class="indentmetinbold">Onlardan bircesi bu zaman hani?</p>

  <p class="indentmetinbold">&nbsp;</p>

  <p class="indentmetinbold">Ey bivefa dünya, fanisin fani,</p>

  <p class="indentmetinbold">Nasıl dağıttın sen şevketi şanı,</p>

  <p class="indentmetinbold">Geceler çaldılar gürzi giranı,</p>

  <p class="indentmetinbold">Rüstemi Zal gibi pehlivan hani?</p>

  <p class="indentmetinbold">&nbsp;</p>

  <p class="indentmetinbold">Nice hekim geldi tabibi zaman,</p>

  <p class="indentmetinbold">Aristo, Eflatun, Ferezdek, Hakan,</p>

  <p class="indentmetinbold">İstedi diriltsin kendini Lokman,</p>

  <p class="indentmetinbold">Testisi de kaldı yarımcak, hani?</p>

  <p class="indentmetinbold">&nbsp;</p>

  <p class="indentmetinbold">Dünya, sende Âşık Semed var idi,</p>

  <p class="indentmetinbold">Nazmı, şiiri lali gevherdar idi,</p>

  <p class="indentmetinbold">Bir güzel aşkına giriftar idi,</p>

  <p class="indentmetinbold">Onun gibi bir bahri umman hani?</p>

  <p class="indentmetinbold">&nbsp;</p>

  <p class="indentmetinbold">Bu dünyada hiç de gezmemiştim kem,</p>

  <p class="indentmetinbold">Âşık Ali oğlu Âşık Muharrem,</p>

  <p class="indentmetinbold">Hasretim çekerdi Rum, hemi Acem,</p>

  <p class="indentmetinbold">Elinde kavalı-davulu hani?</p>

  <p class="indentmetinbold">&nbsp;</p>

  <p class="indentmetinbold">Tamam yola gider, hayıf güzeller,</p>

  <p class="indentmetinbold">Sırf misk ile amber kokuyan teller</p>

  <p class="indentmetinbold">Murat üste nice kınalı eller,</p>

  <p class="indentmetinbold">Toprağa döndüler, vay, aman hani?</p>

  <p class="indentmetinbold">&nbsp;</p>

  <p class="indentmetinbold">O ela gözlere, o gül yanağa,</p>

  <p class="indentmetinbold">O nazik endama, taze gerdana,</p>

  <p class="indentmetinbold">Nasıl kıyıp döndürürsün toprağa,</p>

  <p class="indentmetinbold">Nazenin nazenin ince can hani?</p>

  <p class="indentmetinbold">&nbsp;</p>

  <p class="indentmetinbold">Hani Hüsrev, Hasan, Yusuf, Züleyha,</p>

  <p class="indentmetinbold">Hani Aslı-Kerem, Vamik ü Ezra,</p>

  <p class="indentmetinbold">Şey Senan sevmiş idi bir tersa</p>

  <p class="indentmetinbold">Onların bircesi bu zaman hani?</p>

  <p class="indentmetinbold">&nbsp;</p>

  <p class="indentmetinbold">Hafızî, Nevaî, Fuzulî, Camî,</p>

  <p class="indentmetinbold">Şeyh Sadi, Hilali, Urfî, Nizamî,</p>

  <p class="indentmetinbold">Dünya, sende dolaşıptır tamamı,</p>

  <p class="indentmetinbold">Firdevsi’ye benzer nazmı dürefşan hani?</p>

  <p class="indentmetinbold">&nbsp;</p>

  <p class="indentmetinbold">Hani Molla Penah, bivefa cihan</p>

  <p class="indentmetinbold">Takma adı Vakıf, nazmı dürefşan,</p>

  <p class="indentmetinbold">Şimdi eylemişsin yer ile yeksan,</p>

  <p class="indentmetinbold">Bulamazsın o kemalde can hani?</p>

  <p class="indentmetinbold">&nbsp;</p>

  <p class="indentmetinbold">Müşkül iştir bir de dolana devran,</p>

  <p class="indentmetinbold">Nöbet bana yetsin, aman, elaman!</p>

  <p class="indentmetinbold">Bir gün ola gören, bilen, tanıyan,</p>

  <p class="indentmetinbold">Derler ki o güçsüz hayranın hani?</p>
</body>
</html>
