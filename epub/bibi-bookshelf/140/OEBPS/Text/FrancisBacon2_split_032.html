<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>FrancisBacon2</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="solbaslik">I. Bacon Külliyatından Seçmeler,</p>

    <p class="solbaslik">Dipnotlar</p>

    <p class="normal"><sup class="calibre3">[<a href="../Text/FrancisBacon2_split_009.html#footnote-100-26-backlink" id="footnote-100-26">26</a>]</sup> On İki Levha Kanunları ya da Latincesiyle Leges Duodecim Tabularum Roma tarihinin önemli duraklarından biri sayılmaktadır. İ.Ö. 450’li yıllara dek Roma’da yazılı kanunlar olmadığından atalardan kalma adet ve anane (Mos Maiorum) yalnızca büyük bir geçmişe sahip asil Patrici (Patricii) ailelere mensup olanlar tarafından biliniyordu. Uzun süre bunun böyle kalması için direnmelerine rağmen, Pleb’ler (Plebs) baskıları ve bu zamanda yapılan dış harplerde Patrici’lerin Pleb’lere olan ihtiyacı en nihayetinde Patrici’leri yumuşatmış ve İ.Ö. 450 yılında kanunları yazmak üzere 10 kişilik bir komisyonun kurulmasına karar verilmiştir. Kanunlar 12 madeni veya tahta levha üzerine yazılmış ve herkesin görebilmesi için Forum’da bir yere asılmıştır. Çoğu maddesi, eskiyi sürdüren bu yasalar beri yandan Roma için ilerici bir nitelik de taşıyor, böylelikle halkın esenliği temel alınmış oluyordu (S. Tanilli, Sf.437 vd., 1984; S. Atlan, Sf.30 vd., 1970). Bkz. J. S. McClelland, p.137, 1996.</p>

    <p class="normal"><sup class="calibre3">[<a href="../Text/FrancisBacon2_split_009.html#footnote-100-27-backlink" id="footnote-100-27">27</a>]</sup> Bkz. “Dilekçeler ortaya dökülmemeli, aksine gizli kalmalıdır.”</p>

    <p class="normal"><sup class="calibre3">[<a href="../Text/FrancisBacon2_split_010.html#footnote-100-28-backlink" id="footnote-100-28">28</a>]</sup> Bacon’a göre insanlar, genç yaşlarda kolayca yönlendirilebilir ve etki altına alınabilir. Anne baba, bu yönlendirmede evlatlarının küçükken eğilim gösterdikleri şeyleri ilerde daha rahat başarırlar düşüncesine kapılarak onların tercihlerine çok fazla kulak asmamalıdır. Bunun yanında çocuğun bir mesleğe sevgisi ile yeteneği olağanüstü derecedeyse bu yabana atılmamalıdır. Ancak “En iyiyi seç, zira o alışkanlıkla hem kolay hem de sevimli hale gelecektir” öğüdü yararlıdır. (Sermones Fideles Sive Interiora Rerum VII. De Parentibus Et Liberis)</p>

    <p class="normal"><sup class="calibre3">[<a href="../Text/FrancisBacon2_split_010.html#footnote-100-29-backlink" id="footnote-100-29">29</a>]</sup> Bacon’ın bu ifadenin devamında belirttiğine göre Kraliçe Elizabeth’in İngiltere Krallığı’nın yönetimindeki durumu biraz farklıdır. Onun otoritesini paylaşabileceği bir erkek kardeşi, bir amcası, kraliyet ailesinden herhangi bir erkek akrabası yoktu. Bu yüzden bütün otoritesini elinde toplayabilmişti. Bkz. In Felicem Memoriam Elizabethae Angliae Reginae.</p>

    <p class="normal"><sup class="calibre3">[<a href="../Text/FrancisBacon2_split_010.html#footnote-100-30-backlink" id="footnote-100-30">30</a>]</sup> Bacon’a göre aileler, mutluluklarını açık bir şekilde dile getirmekten çekinir, diğer duygularını ise belli etmek istemez. (Sermones Fideles Sive Interiora Rerum VII. De Parentibus Et Liberis)</p>

    <p class="normal"><sup class="calibre3">[<a href="../Text/FrancisBacon2_split_010.html#footnote-100-31-backlink" id="footnote-100-31">31</a>]</sup> Bacon’a göre anne babaların, çocuklarına karşı (maddi anlamda) cimri olmaları bir hata, hatta zararlı bir davranıştır. Çünkü onları geri çevirmek, ruhça yozlaşmalarına, hilekarlığa alışmalarına, ne olduğu belirsiz ortaklıklara girişmelerine ve belli bir zenginliğe ulaştıklarında ise bu sefer de har vurup harman savurmaya yatkın hale gelmelerine sebep olur. (Sermones Fideles Sive Interiora Rerum VII. De Parentibus Et Liberis)</p>

    <p class="normal"><sup class="calibre3">[<a href="../Text/FrancisBacon2_split_010.html#footnote-100-32-backlink" id="footnote-100-32">32</a>]</sup> Bacon’ın ütopyasında yaşayanlar evlilik kurumuna saygı göstermektedir, Bacon eserinin bu bölümünde Avrupa’da evlilik kurumunun ne kadar zarar görmüş olduğunu açık bir şekilde yermektedir. Ona göre genelevde vaktini geçiren, gönül eğlendiren kişiler güçlerinin büyük bir bölümünü boş yere harcamış olur, namuslu insanlar kadar çocuklara düşkün olmazlar, bu da kötü bir şeydir. Burada Bacon’ın dönemin İngiltere’sine ve hatta Avrupa’sına getirdiği eleştiri göze çarpmaktadır, Bacon’a göre o dönemde bir sürü evlenmeyen erkek vardır, evlenenlerin çoğu da gençlik çağının ateşinden, gücünden mahrum kalmış olan yaşlılardan oluşmaktadır. Çocuk sahibi olma isteği ise neredeyse hiç yoktur. Bu tarz bir evlenme de geleneksel “evlilik” tabirinden anlaşılan yüce değerlerden tümüyle uzaktır. (Nova Atlantis)</p>

    <p class="normal"><sup class="calibre3">[<a href="../Text/FrancisBacon2_split_010.html#footnote-100-33-backlink" id="footnote-100-33">33</a>]</sup> Bacon’ın buradaki görüşü aslında evli ve çocukları olan bir kişinin büyük işler başaramayacağı üzerine kuruludur. Zira ifadenin devamında devlet yararına seçkin işler yapacak kişilerin mal varlıklarından feragat edip evlenmeyerek kendilerini kamuya adamış çocuksuz insanlar olmaları gerektiğinden bahsetmektedir. Sermones Fideles Sive Interiora Rerum VIII. De Nuptiis Et Coelibatu Bacon bu konuyu gerek burada gerekse In Felicem Memoriam Elizabethae Angliae Reginae’da (çocuksuz olup büyük işler başarmış kişilere Büyük İskender’i, Julius Caesar’ı ve Trajanus’u örnek vererek) iki farklı bakış açısıyla değerlendirir, kimilerine göre çocuksuzluk insanların saadetini azaltır, insancıllıklarını zedeler, kimilerine göreyse saadetin tamamlanması hatta taçlandırılmasıdır. Bacon burada ifade ettiği görüşü De Sapientia Veterum XI. Orpheus, Sive Natura’da da tekrarlamaktadır. Ona göre evliliğin tatlılıkları ve çocukların sorumluluğu genellikle kişileri kamu yararı gözeten yüksek görevlerde bulunmaktan ve büyük işler becermekten alıkoyar, kişiler yapıp ettikleriyle değil de, torunlarıyla ve kendi mal varlıklarıyla ilgilenmek zorunda kalır. Bacon’a göre bu durum da mitolojide özellikle Orpheus’un evliliğe yabancı / karşı olmasıyla pek bilgece anlatılmıştır. (De Sapientia Veterum XI. Orpheus, Sive Natura) C. Jowitt’in “‘Books will speak plain’? Colonialism, Jewishness and politics in Bacon’s New Atlantis” başlıklı makalesinde de (B. Price, p.148, 2003) bahsettiği gibi tüm eserleri incelendiğinde aslında Bacon’ın evliliğe bakışı tutarsızdır, öyle ki evliliği insanların büyük işler yapmalarına engel görmesine karşılık, ütopyasında yaşadığı dönemin Avrupa’sının insanları arasında evliliğin asıl / geleneksel değerini kaybettiğini de söyleyerek, evliliğin kitlelerin -hem sosyal hem de bireysel açıdan- düzenini sağlamada temel bir gereksinim olduğunun da altını çizer. Bkz. “Bir eş ve çocuklar, erkek için insanlık eğitimidir.”</p>

    <p class="normal"><sup class="calibre3">[<a href="../Text/FrancisBacon2_split_011.html#footnote-100-34-backlink" id="footnote-100-34">34</a>]</sup> Burada kastedilen, Perseus hikayesidir.</p>

    <p class="normal"><sup class="calibre3">[<a href="../Text/FrancisBacon2_split_011.html#footnote-100-35-backlink" id="footnote-100-35">35</a>]</sup> Pallas, Yunan mitolojisinde bilgeliği temsil eden tanrıça Athena’nın Roma’daki karşılığıdır.</p>

    <p class="normal"><sup class="calibre3">[<a href="../Text/FrancisBacon2_split_011.html#footnote-100-36-backlink" id="footnote-100-36">36</a>]</sup> Liguria, Kuzey-Batı İtalya’da yer alan üçüncü en küçük bölgedir. Bölge İ. Ö. 2. yüzyılda Roma İmparatorluğu tarafından zapt edilmiştir.</p>

    <p class="normal"><sup class="calibre3">[<a href="../Text/FrancisBacon2_split_011.html#footnote-100-37-backlink" id="footnote-100-37">37</a>]</sup> Medusa öyle korkunç, öyle dehşet verici bir canavarmış ki, insanları sadece görünüşüyle bile taşa çevirirmiş. (De Sapientia Veterum VII. Perseus, Sive Bellum)</p>

    <p class="normal"><sup class="calibre3">[<a href="../Text/FrancisBacon2_split_011.html#footnote-100-38-backlink" id="footnote-100-38">38</a>]</sup> Gorgo’lar: Yunan mitolojisinde yılandan saçlarıyla kendilerine bakan herkesi taş kesen mitolojik kadınlar. Medusa Gorgo’lar içindeki tek ölümlü olandır. Bkz. Hesiodos, Theogonia 274v.</p>

    <p class="normal"><sup class="calibre3">[<a href="../Text/FrancisBacon2_split_011.html#footnote-100-39-backlink" id="footnote-100-39">39</a>]</sup> Bacon’ın da teyit ettiği gibi mitolojide Perseus’un Pallas tarafından Hiberia’nın en batısında bulunan bir çok ulusun başına büyük felaketler getiren Medusa’nın kellesini alması için gönderilmiş olduğu anlatılır. (De Sapientia Veterum VII. Perseus, Sive Bellum)</p>

    <p class="normal"><sup class="calibre3">[<a href="../Text/FrancisBacon2_split_012.html#footnote-100-40-backlink" id="footnote-100-40">40</a>]</sup> Bacon’a böyle düşündürten şey, aşkın sahnede kimi zaman komediye, kimi zaman da tragedyaya malzeme olmasına rağmen, insan yaşamına birçok defa çeşitli uğursuzluklar katmaktan geri durmaması, kimi zaman Siren’lerin, kimi zaman da Furia’ların kılığına giriyor olmasıdır. (Sermones Fideles Sive Interiora Rerum X. De Amore) M. Luce’ye göre Shakespeare’in Bacon’dan farkı bu sözde kendini göstermektedir, ona göre Shakespeare asla bu sözde görüldüğü gibi Bacon’ın adeta somurtan düşünce yapısından muzdarip değildir (M. Luce, p.215, 2004). Ayrıca Bkz. A. B. Walkely, p.160, 1970.</p>

    <p class="normal"><sup class="calibre3">[<a href="../Text/FrancisBacon2_split_012.html#footnote-100-41-backlink" id="footnote-100-41">41</a>]</sup> Bacon’a göre her iki duygu da ateşli isteklere neden olur, insanı hayallere, yanılgılara iter, hatta büyülenme diye bir şey varsa, sebebinin bu ikisi olduğu açıktır. (Sermones Fideles Sive Interiora Rerum IX. De Invidia) Bacon’ın burada ve devamında ortaya koymuş olduğu kıskançlık mefhumunun yine Shakespeare’in Othello’sundaki Iago’nun kıskanç kimliğini analiz ettiği de söylenmiştir (K. Muir, p.113, 2005).</p>

    <p class="normal"><sup class="calibre3">[<a href="../Text/FrancisBacon2_split_013.html#footnote-100-42-backlink" id="footnote-100-42">42</a>]</sup> Bacon yazmış olduğu Julius Caesar biyografisinde onu fırsatları bulan değil yaratan kişi olarak tanımlamıştır. Imago Civilis Julii Caesaris Bkz. “Kişi, kendi talihinin yontucusudur.”</p>

    <p class="normal"><sup class="calibre3">[<a href="../Text/FrancisBacon2_split_014.html#footnote-100-43-backlink" id="footnote-100-43">43</a>]</sup> Bacon’ın bildirdiğine göre hikayelerden ilki kralların sırları, ikincisi ise kutsal gizemlerle alakalıdır. İlk hikayeye göre kralların sırlarını, onların buyruklarına karşı gelerek öğrenen kişiler, kesin bir şekilde onların nefretini üzerlerine çeker. Bu şekilde olan biteni öğrenmiş, çeşitli olanaklara erişmiş kimseler, yaşamlarını geyikler gibi, korkaklık ve şüpheler içinde geçirir. İkinci hikayeye göreyse ölümlü bir yapıda olduğunu unutup küstah cüretkarlıklarıyla doğanın ve felsefenin soylu doruklarına ulaşmaya ve kutsal gizemlere vakıf olmaya çabalayanlara (ağaca tırmanmak gibi) biçilen ceza daimi bir değişkenlik içinde, ne olduğu belli olmayan, karmaşıklık hükmü olacaktır. (De Sapientia Veterum X. Actaeon Et Pentheus, Sive Curiosus)</p>

    <p class="normal"><sup class="calibre3">[<a href="../Text/FrancisBacon2_split_014.html#footnote-100-44-backlink" id="footnote-100-44">44</a>]</sup> Bacon’a göre burada anlatılan özelliklere sahip krallar ihtişamlı mevkilerinden inerek kendilerine boyun eğen kişilerle samimi bir diyalog içine girer, bunu da içlerinde hiçbir sıkıntı duymadan yaparlar. (De Sapientia Veterum VIII. Endymion, Sive Gratiosus)</p>

    <p class="normal"><sup class="calibre3">[<a href="../Text/FrancisBacon2_split_014.html#footnote-100-45-backlink" id="footnote-100-45">45</a>]</sup> Tellus (Terra Mater): Roma’da Yunan tanrıçası Gaia (ya da Ge) ile özdeşleştirilmiş besleyici toprak tanrıçasıdır.</p>

    <p class="normal"><sup class="calibre3">[<a href="../Text/FrancisBacon2_split_014.html#footnote-100-46-backlink" id="footnote-100-46">46</a>]</sup> Bacon’ın burada üzerinde durduğu husus kralların zalimlerden, kan dökücülerden ve zorbalardan yararlanmalarıdır. Ve Bacon bu hususu sunarken Yunan mitolojisindeki Cyclop’ların hikayesinden hareket etmiştir. Bacon’ın anlatışına göre Cyclop’lar vahşilikleri ve barbarca davranışlarından ötürü Jupiter tarafından Tartarus’a atılmış ve orada sürekli olarak hapsedilmişlerdir, daha sonradan Tellus eğer Cyclop’ları zincirlerinden çözer de yıldırımlarının yapımında onlardan yararlanırsa bunun, kendisi için faydalı olacağına dair Jupiter’i ikna etmiştir. Jupiter kendisine öğütlendiği gibi yapmış ve vazifeşinaslık, çalışkanlık göstermeye meyilli olan Cyclop’lar korkunç bir gürültü eşliğinde yıldırımlara şekiller vermişler. Gün gelip de işler bitince Jupiter, Apollon’un oğlu Aesclapius’a bir adamı ölüm uykusundan uyandırdığı için kızmış, ancak öfkesini belli etmeyerek güçlük çıkartmayıp yıldırımları hazır eden Cyclop’ları gizlice kışkırtmış ve onu yıldırımlarla öldürtmüş, bunun üzerine Apollon’da Jupiter’in engellemesi olmadan Cyclop’ları öldürerek intikamını almıştır. (De Sapientia Veterum III. Cyclopes, Sive Ministri Terroris)</p>

    <p class="normal"><sup class="calibre3">[<a href="../Text/FrancisBacon2_split_014.html#footnote-100-47-backlink" id="footnote-100-47">47</a>]</sup> Bacon bu ifadeyi Lucanus’tan almıştır. Lucanus, Pharsalia I.181 Bacon’a göre “Çoğunun çıkarına olan savaş” açlıktan, sefaletten doğan isyanları işaret eder. Bkz. “En zararlı ayaklanmalar, karın açlığından doğmuş olanlardır.”</p>

    <p class="normal"><sup class="calibre3">[<a href="../Text/FrancisBacon2_split_014.html#footnote-100-48-backlink" id="footnote-100-48">48</a>]</sup> Bacon’a göre bir ülkenin zenginliği artarken, diğerininki azalır. O halde zenginleşmek isteyen ülkenin kaynağı diğer ülkelerdedir. Bunun için de bir ulusun başka bir ulusa satabileceği üç şey vardır: Doğal hammaddeler, yapı maddeleri ve nakliye. Bu üç yol üzerinde durulduğunda dışardan sıcak para akışı daha şiddetli olacaktır. (Sermones Fideles Sive Interiora Rerum XV. De Seditionibus Et Turbis) L. S. Feuer’in deyimiyle Francis Bacon modernitenin daha ilk dönemlerinde tümevarım yönteminin ve geleceğin biliminin en önemli savunucularından olması yanında, Britanya emperyalizminin de en önemli sözcülerinden birisidir (L. S. Feuer, p.20, 1989). Bu karakteri özellikle de Sermones Fideles Sive Interiora Rerum’da ve diğer tarih içerikli eserlerine yansımıştır. Yine bir yerde devletin sınırlarını genişletme yollarından söz eden Bacon’a göre baskı altında tutulmayan, vergi ödemesinde zor duruma düşürülmeyen yiğit ve savaşçı bir ulusa sahip olmak çok önemlidir. Yine bir devletin silaha sarılmasını gerektirecek haklı nedenleri ya da bahaneleri kullanabilecek yasalara ya da toplumsal değerlere sahip olması da önemlidir. Çünkü insanların doğalarında yatan adalet duygusu, haklı bir gerekçesi yoksa (pek çok yıkıma yol açan) bir savaşın başlamasına, en azından göz boyamak için bile karşı çıkar. Büyümek isteyen krallıkların ve devletlerin, soylu tabakayla ileri gelenlerin sayısının çok hızlı artmamasına dikkat etmesi gerekir. Ayrıca denizlere egemenlik monarşinin temelidir. (Sermones Fideles Sive Interiora Rerum XXIX. De Proferendis Finibus Imperii) Sermones Fideles Sive Interiora Rerum XXXIII. De Plantationibus Populorum Et Coloniis’te ise bir sömürge elde etmenin ve onu elde tutarken yapılması gerekenlerin önemine değinir. Sömürgeler kurmayı eski ve kahramanlıkla alakalı işler arasında sayar, hatta bir sömürgeyi bırakmayı, ondan yüz çevirmeyi çok utanç verici bir şey olarak görür, sömürgedeki yerlileri kendi özgürlükleriyle baş başa bırakmayı “zavallı insanların kanına girmek ve onları korunmasız bir şekilde yapayalnız bırakmak” olarak niteler. Sonuç olarak her türlü bilginin peşinde giderken yararı gözeten Bacon için ülkenin salt esenliğinde değil, gelişiminde ve dünyaya hükmünde de aynı oranda yarar gözetilmektedir. Bkz. H. B. White, p.91, 2001. L. S. Feuer’e göre sadece Bacon değil, onun devamında John Locke, George Berkeley ve David Hume da Britanya emperyalizminin birer sözcüsüdür (L. S. Feuer, p.20 vd., 1989).</p>

    <p class="normal"><sup class="calibre3">[<a href="../Text/FrancisBacon2_split_014.html#footnote-100-49-backlink" id="footnote-100-49">49</a>]</sup> Bacon’ın aynı yerde belirttiğine göre bu tembihlerden ilki kralların gücünün boyutunu gösterebilmek, ikincisi ise onun isteklerini sınırlayabilmek için söylenmiştir.</p>

    <p class="normal"><sup class="calibre3">[<a href="../Text/FrancisBacon2_split_014.html#footnote-100-50-backlink" id="footnote-100-50">50</a>]</sup> Bu ifade, Bacon’ın İngiltere Kraliçesi Elizabeth’in anısına yazmış olduğu bir yazısında geçmektedir. İfadenin devamında Bacon, Kraliçe Elizabeth’in ülke yönetiminde tam kırk dört yıl kalmış olmasına rağmen, ülke üzerinde saadetin hiç eksik olmadığını söylemektedir. In Felicem Memoriam Elizabethae Angliae Reginae Bacon’a göre burada saadeti veren de Tanrı’dır. Bkz. “Methiyeyi insanlar sunar, saadeti de Tanrı.”</p>

    <p class="normal"><sup class="calibre3">[<a href="../Text/FrancisBacon2_split_014.html#footnote-100-51-backlink" id="footnote-100-51">51</a>]</sup> Bacon’ın ayaklanmalar ve isyanlarla ilgili görüşleri, bunları bastırmada sunduğu önlemler Sermones Fideles Sive Interiora Rerum XV. De Seditionibus Et Turbis’te geçer. Ona göre “Çoğunun çıkarına olan savaş” başkaldırıların ve isyanların en temel kanıtıdır. Yüksek tabakalarda görülen sıkıntılar, yoksulluklar, aşağı tabakadakilerin düşkünlükleri ve sıkıntılarıyla birleşince tehlike ciddi bir hal alır. Bahsettiğimiz eserinde Bacon’ın teorik olarak bahsettiği bu konuya yaşanmış isyan ve başkaldırı olaylarını da işlediği Kral VII. Henry’nin Tarihi’nde de değinir. Bkz. History Of King Henry VII.</p>

    <p class="normal"><sup class="calibre3">[<a href="../Text/FrancisBacon2_split_014.html#footnote-100-52-backlink" id="footnote-100-52">52</a>]</sup> Mitolojiye göre Juno’nun, Jupiter’in Pallas’ı onunla birlikte değil de tek başına doğurmasını kıskanarak Jupiter’siz bir doğum gerçekleştirmek için bütün tanrılarla tanrıçalara yalvarır. Çok geçmeden bütün tanrılar onun bu baskılarına ve şiddetine boyun eğer ve tanrıça toprağa güçlü bir şekilde vurur da sarsıntılar içinde korkutucu ve devasa bir canavar olan Typhon doğuverir. (De Sapientia Veterum II. Typhon, Sive Rebellis)</p>

    <p class="normal"><sup class="calibre3">[<a href="../Text/FrancisBacon2_split_015.html#footnote-100-53-backlink" id="footnote-100-53">53</a>]</sup> Bacon’a göre din toplumdaki en temel birleştirici unsurlardan olduğu için, kendi içinde de teori ve söylem birliğine ihtiyaç duymaktadır. Bu hem dinin hem de toplumdaki uzlaşı ortamının bekası için şarttır. Sermones Fideles Sive Interiora Rerum III. De Unitate Ecclesiae’da bu konuyu işlemektedir.</p>

    <p class="normal"><sup class="calibre3">[<a href="../Text/FrancisBacon2_split_015.html#footnote-100-54-backlink" id="footnote-100-54">54</a>]</sup> Bacon Sermones Fideles Sive Interiora Rerum III. De Unitate Ecclesiae’da dinde birlik konusunu işlemiştir. Bkz. “İnancın hakkını inanca ver.”; “İnsanları dinden uzaklaştıran en temel neden dindeki birliğin parçalanması, yükümlülüklerin ortadan kaldırılmasıdır.”</p>

    <p class="normal"><sup class="calibre3">[<a href="../Text/FrancisBacon2_split_015.html#footnote-100-55-backlink" id="footnote-100-55">55</a>]</sup> İfade, Kutsal Kitap’taki “Caesar’ın hakkını Caesar’a, Tanrı’nın hakkını Tanrı’ya ver” sözünün başka bir yansımasıdır: Novum Testamentum, Secundum Matthaeum XXII.21 İfade, dünyevi hakla tanrısal hakkın birbirinden ayrılması gerektiğini belirtir. Bkz. F. H. Hedge, p.456, 1861; Essays And Reviews, p.502, 1865; E. Özbayoğlu, Sf.71, 1988. E. G. Harman’ın da belirttiği gibi Bacon, bilimsel araştırmanın doğru metotlarla yapılmasını amaçlıyor, buna göre okulda olduğu kadar okul dışındaki insanların da ilgisini çekecek –beri yandan kilisenin öğretim yapısına da ters olan- bir metot öngörüyor, yani felsefe ile dinin birbirinden ayrılmasını istiyordu (E. G. Harman, p.108, 2005). Böylelikle inancın insan yaşamındaki rolünün sınırlanmasıyla, aklın doğal ışığının (natural light of mind) belirleyicilikte önemli bir konuma gelmesini sağlıyordu (D. Desroches, p.79, 2006). Bu açıdan bakıldığında inancın hakkını inanca vermek, Tanrı’nın hakkını Tanrı’ya vermek dinin ve dini söylemin insan yaşamındaki mutlak egemenliğinin kesin bir şekilde sınırlandırılmasıdır, o halde din böylelikle bertaraf edilmiş olduğundan bu çağrıyı bir safsata olarak değerlendirip, insanları buna inanacak kadar saf olmamaları için uyaranlar da olmuştur. Onlara göre Bacon’ın dile getirdiği bu çağrı dinin değerinin küçültülmesinden başka bir şey değildir (J. de Maistre - R. Lebrun, p.167, 1998).</p>

    <p class="normal"><sup class="calibre3">[<a href="../Text/FrancisBacon2_split_015.html#footnote-100-56-backlink" id="footnote-100-56">56</a>]</sup> Bacon, bu ifadeyi Kraliçe Elizabeth’in yardımcıları konusunda ne kadar da talihli olduğundan bahsederken kullanmaktadır. Ona göre Kraliçe Elizabeth’in yardımcıları, adamları daha önce Britanya Adası’nda herhangi bir örneğine rastlanmadığı kadar ona sadık olmuştur. Bacon bu vesileyle “Methiyeyi insanlar sunar, saadeti de Tanrı” sözünde belirttiği gibi Elizabeth’in yardımcılar konusunda da tanrısal bir lütfa ermiş olduğunu anlatmaya çalışmaktadır. Bkz. In Felicem Memoriam Elizabethae Angliae Reginae.</p>

    <p class="normal"><sup class="calibre3">[<a href="../Text/FrancisBacon2_split_015.html#footnote-100-57-backlink" id="footnote-100-57">57</a>]</sup> Bacon, Sermones Fideles Sive Interiora Rerum adlı eserini Buckingham Dükü’ne adamış olup, buradaki ifadede geçen yönetim de ona aittir. Bacon’a göre Tanrı yönetimlere esenlik verir, yöneticileri korur. Bu konuda bkz. “Tanrı krallara destek verirken, beri yandan hizmetkarlarının ruhunu da canlandırır ve donatır.”; “Az duyulmuş bir şeydir bir kadının yönettiği devlet, daha az duyulmuştur o devlette saadet olduğu, neredeyse hiç duyulmamıştır o saadetin uzun sürdüğü” Yine Bacon şöyle demiştir: “Saygı krallara bizzat Tanrı tarafından verilmiştir ve Tanrı onları bu saygıdan mahrum bırakmakla tehdit eder.” (Sermones Fideles Sive Interiora Rerum XV. De Seditionibus Et Turbis)</p>

    <p class="normal"><sup class="calibre3">[<a href="../Text/FrancisBacon2_split_015.html#footnote-100-58-backlink" id="footnote-100-58">58</a>]</sup> Bkz. Meditationes Sacrae, De Atheismo.</p>

    <p class="normal"><sup class="calibre3">[<a href="../Text/FrancisBacon2_split_015.html#footnote-100-59-backlink" id="footnote-100-59">59</a>]</sup> Bkz. “Az duyulmuş bir şeydir bir kadının yönettiği devlet, daha az duyulmuştur o devlette saadet olduğu, neredeyse hiç duyulmamıştır o saadetin uzun sürdüğü.”</p>

    <p class="normal"><sup class="calibre3">[<a href="../Text/FrancisBacon2_split_015.html#footnote-100-60-backlink" id="footnote-100-60">60</a>]</sup> Bacon’a göre bunlardan ilki inançsızlıkla, ikincisi ise Tanrı’ya karşı saygısızlık ve terbiyesizlikle alakalıdır. (Sermones Fideles Sive Interiora Rerum XVII. De Superstitione)</p>

    <p class="normal"><sup class="calibre3">[<a href="../Text/FrancisBacon2_split_015.html#footnote-100-61-backlink" id="footnote-100-61">61</a>]</sup> Bacon’a göre insan, bedeni yönünden hayvanların akrabasıdır; ruhuyla da Tanrı’nın akrabası olmazsa, bayağı, aşağılık bir yaratık durumuna düşer. (Sermones Fideles Sive Interiora Rerum XVI. De Atheismo)</p>

    <p class="normal"><sup class="calibre3">[<a href="../Text/FrancisBacon2_split_015.html#footnote-100-62-backlink" id="footnote-100-62">62</a>]</sup> Bacon’ın eserlerini düzenleyip yayınlamış meşhur mütehassıslardan olan J. Spedding’e göre buradaki ifade Bacon’da birkaç defa daha geçmekte olup Leibniz tarafından Confessio Naturae Contra Atheistas adlı eserde -Bacon’ın adı verilerek- tekrarlanmıştır (J. Spedding, p.436, 1857) Bacon buradaki ifadesini iki yerde şöyle açıklıyor: İnsan felsefenin eşiğinde, henüz başında kaldığında (ayrıca olayları dağınık bir şekilde, tek tek inceliyorsa, bütünlüğü gözden kaçırıyorsa) ikincil nedenler aklına yeleştiğinden aslolan ilk nedenleri gözden kaçırır, oysa felsefede ilerleyip nedenlerin dayandığı asıl noktaları görünce, şairlerin göndermelerine de uyarak, doğanın düzeninin yüce bir bağla Jupiter’in ayağına bağlı olduğuna kolayca inanır. (De Augmentis Scientiarum I; (Sermones Fideles Sive Interiora Rerum XVI. De Atheismo) Jupiter’e (Zeus’a) bağlılığa dair bkz. Homeros, Ilias VIII.19 vd.</p>

    <p class="normal"><sup class="calibre3">[<a href="../Text/FrancisBacon2_split_015.html#footnote-100-63-backlink" id="footnote-100-63">63</a>]</sup> Bacon’a göre insan kendinden daha yüce bir varlığa inanmadığı sürece, tek başına yapamayacağı şeylerin üstesinden gelebilen bir varlık haline gelemez. Bu yüzden tanrıtanımazlık diğer bütün hususlarda olduğu gibi, bu konuda da yani insan doğasının insana özgü eksikliğini gidermesi açısından da kötüdür. (Sermones Fideles Sive Interiora Rerum XVI. De Atheismo)</p>

    <p class="normal"><sup class="calibre3">[<a href="../Text/FrancisBacon2_split_016.html#footnote-100-64-backlink" id="footnote-100-64">64</a>]</sup> Bacon’ın burada kastettiği Orestes ile Pylades, Theseus ile Prithous, Damon ile Pythias arasındaki dostluktur. Aristoteles, Seneca ve Q. Curtius gibi felsefeciler yaşayışlarıyla, durumlarıyla birbirlerine eşit olan kişilerin dost olabileceklerine inanıyordu (J. Devey, p.133-134, 1860). Bacon’a göre gerçek yaşamda olansa sadece yüksek kimselerle aşağı kimseler arasındaki dostluktur, bunda birinin başarısı da diğerine bağlıdır. Bu da aslında çıkar amacının gözetildiği bir ilişkidir. (Sermones Fideles Sive Interiora Rerum XLVI. De Clientibus, Famulis, Et Amiciis)</p>

    <p class="normal"><sup class="calibre3">[<a href="../Text/FrancisBacon2_split_016.html#footnote-100-65-backlink" id="footnote-100-65">65</a>]</sup> Bacon’a göre bu söz genç öğrencilere verilen bir tavsiyedir. Başka birçok yerde daha karşımıza çıkan (Latince olarak Bkz. J. Boswell, p.295, 1858; R. I. Wilberforce – S. Wilberforce, p.274, 1838; P. Charron, De La Sagesse I.LVIII; M. Luther, p.70, 1845 vs. İngilizce olarak Bkz. C. Lamb, p.479,1854: “Where friends, the thieves of time, let us alone.”; H. Galewitz, p.39, 1999 – N.Sridharan, p.29, 2007: “Friends are thieves of time”; R. Fleming, p.35, 1843: “yet we are to remember the old saying, Amici sunt fures temporis, that friends are frequently the thieves that rob us of our time.” Zaten <span>Ad de Vries’e göre bu bir İngiliz atasözüdür. Ad de Vries, p.460</span>, 1974: “UK proverb ‘friends are thieves of time’”.) bu ifadenin genel olarak çalışma vaktiyle arkadaşlarla geçirilecek zamanın birbirinden dikkatlice ayrılması gerektiğini gösterdiği açıktır. Herbert Lockyer Bacon’dan alıntı yaparak verdiği bu sözü farklı bir şekilde yorumlar, belirttiğine göre İsa hem bir arkadaş hem de bir kardeştir, hatta çoğu kere samimi bir Hıristiyan için onun yoldaşlığı kardeşliğinden önce gelir (Vetus Testamentum XVIII.24) ve Bacon’ın belirtmiş olduğu arkadaşlar dünyeviyken, İsa’nın arkadaşlığı, yoldaşlığı kutsaldır, bu yüzden onunla kurulacak arkadaşlık zaman kaybı olarak nitelenemez (H. Lockyer, p.155, 1988). Benzer bir düşünce D. G. Miller’da da vardır. Ona göre (Luther’den alıntılayarak söylüyor) çok fazla arkadaş edinmeye gerek yoktur, Tanrı’nın arkadaşlığı, yoldaşlığı kişi için çoğu kere kafidir (D. G. Miller, p.579, 1990; John W. Doberstein, Minister’s Prayer Book [Philadelphia: Fortress Press, n.d., 277]). İfade her ne kadar Mary Milner’ın The Life Of Isaac Milner adlı eserinden de (M. Milner, p.382, 1844: “But after all, I frequently recollect the wise remark of Lord Bacon, ‘Amici fures temporis.’”) anlaşılabildiği gibi genel olarak Bacon’a atfedilmiş olsa da (gerçi ifadenin ingilizcesini Luther’e atfedenler de vardır. D. G. Miller, p.579, 1990: “He knew the truth of the proverb once quoted by Luther: ‘Friends are thieves of time.’”), F. Petrarca’nın (1304-1374) bir mektubunda benzer bir ifadeyle karşılaştığımızdan (F. Petrarca, Epistolae De Rebus Familiaribus XXIV.2: “Magni fures temporis sunt amici.”) Bacon’ın yerleşmiş bir atasözünü kullanmış olduğunu daha iyi anlarız.</p>

    <p class="normal"><sup class="calibre3">[<a href="../Text/FrancisBacon2_split_016.html#footnote-100-66-backlink" id="footnote-100-66">66</a>]</sup> Bacon’ın aynı yerdeki açıklamasına göre bu sözde geçen masraftan kastı sadece keseye dokunanlar değil, aynı zamanda bunaltıcı istekleriyle, kaba yaradılışlarıyla insana yarardan ziyade zararı dokunan yandaşlardır. (Sermones Fideles Sive Interiora Rerum XLVI. De Clientibus, Famulis, Et Amiciis)</p>

    <p class="normal"><sup class="calibre3">[<a href="../Text/FrancisBacon2_split_017.html#footnote-100-67-backlink" id="footnote-100-67">67</a>]</sup> Bacon buradaki ifadesini şöyle açımlar: Yaşlılar iş başındayken gençler öğrenir. Gençler Tanrı’ya yaklaşmaya yaşılardan daha uygundur, çünkü görüntü rüyadan daha açık seçik bir ilahi aydınlanmadır. Gerçekten de kişi dünyadan ne kadar çok içerse, o kadar çok sarhoş olur, yaşlandıkça da o kadar çok kavrama yeteneği artmış olur, istem gücü ve duygularından ziyade. (Sermones Fideles Sive Interiora Rerum XL. De Juventute Et Senectute)</p>

    <p class="normal"><sup class="calibre3">[<a href="../Text/FrancisBacon2_split_017.html#footnote-100-68-backlink" id="footnote-100-68">68</a>]</sup> Bacon’a göre kişi gençliğinin verdiği enerjiyle yaptığı birçok şeyi yaşlandığında borç öder gibi elinden çıkarır. Bu yüzden kişi yılların geçip gittiğini unutmamalı, sahip olduklarının baki kalacağını da sanmamalıdır. Bkz. Sermones Fideles Sive Interiora Rerum XXX. De Regimine Valetudinis</p>

    <p class="normal"><sup class="calibre3">[<a href="../Text/FrancisBacon2_split_018.html#footnote-100-69-backlink" id="footnote-100-69">69</a>]</sup> Hiç kuşku yok ki gerek ömrünün önemli bir bölümünü sarayda ve seçkin kişiler arasında geçirmiş olduğundan, gerekse beğenilerini dile getirmede yeteri kadar rahat bir düşünür, edebiyatçı, felsefeci, devlet adamı kimliğinden dolayı Bacon’ın bir mimar gibi düşünebilmesi kolay anlaşılır bir şeydir (Civil Engineer And Architect’s Journal, p.209, 1847). Sermones Fideles Sive Interiora Rerum’da XLIII. De Aedificiis ve XLIV. De Hortis başlıklı bölümler Bacon’ın mimari tasarıma düşkünlüğünü ve gözlem yeteneğini göstermektedir. Bacon’ı özellikle de buradaki ifadesi başta olmak üzere yazılarındaki mimari anlayışı göz önünde tutup “proto-functionalist” yani “ilk-işlevselci” olarak görenler vardır. Gerçekten de Bacon’ın mimari anlayışında işlevsellik estetik kaygılardan önce gelmektedir (Hanno-Walter Kruft, p.230, 1994). Liane Lefaivre ve Alexander Tzonis’in The Emergence of Modern Architecture adlı eserinde ise Bacon’ın iç mimaride tek ölçüsünün yararlılık (utility) olduğu söylenmektedir (L. Lefaivre - A. Tzonis, p.180, 2004).</p>

    <p class="normal"><sup class="calibre3">[<a href="../Text/FrancisBacon2_split_018.html#footnote-100-70-backlink" id="footnote-100-70">70</a>]</sup> Bacon’a göre (aynı yerde geçtiğince) çirkin kişiler “doğal sevgiden yoksun olduklarından” (Kutsal Kitap’tan alıntılıyor, Novum Testamentum Ad Romanos I.29-31) doğanın kendilerine layık gördüğünü, onlar da doğaya uygun görmektedir. Söylenene göre eserin bu bölümünde İngiltere’de I. Elizabeth ve I. James dönemlerinde yaşamış devlet adamı Robert Cecil’e gönderme vardır (K. Muir, p.16, 2002; C. D. Bowen, p.126, 1993; M. B.-Greene, p.311, 1973). Kimi araştırmacılara göre parçanın bu bölümü W. Shakespeare’in Richard III. adlı eserindeki kimi yerlerin açıklaması gibidir. Bkz. W. Shakespeare, Richard III., Act.1, Sc.1.; N. Holmes, p.323 vd., 1867; H. Dubrow - R. Strier, “Marjorie Garber, Descanting on Deformity: Richard III and the Shape of History” p.92 vd.,1988; E. Smith, p.55 vd., 2004. Bkz. “Çirkin kişiler, kötülük yaparak kendilerini hor görülmekten korumak isterler.”</p>

    <p class="normal"><sup class="calibre3">[<a href="../Text/FrancisBacon2_split_018.html#footnote-100-71-backlink" id="footnote-100-71">71</a>]</sup> Bacon’ın aynı yerde belirttiğine göre güzellikte rengin cazibesi önemlidir ama ağzın, vücudun alımlı ve ince hareketleri cazibeden daha önemlidir. Zaten güzelliğin bir resimde anlatılamayacak ya da değerini kolay kolay anlaşılamayacak başlıca niteliği de budur. Bu yüzden Bacon’a göre Apelles’in mi, yoksa Albrecht Dürer’in mi daha ciddiyetsiz bir ressam olduğunu söylemek hiç de kolay değildir. Bunlardan birincisi insanı geometrik oranları göz önünde tutmayı tercih ediyorken, diğeri ise birçok yüzün en güzel yanlarını alarak, kusursuz bir portre yapmaya çalışıyordu. Bkz. Sermones Fideles Sive Interiora Rerum XLI. De Pulchritudine.</p>

    <p class="normal"><sup class="calibre3">[<a href="../Text/FrancisBacon2_split_018.html#footnote-100-72-backlink" id="footnote-100-72">72</a>]</sup> Bkz. “Çirkin kişiler, genellikle hınçlarını doğadan alır.”; “Çirkin kişiler, kötülük yaparak kendilerini hor görülmekten korumak isterler.”</p>

    <p class="normal"><sup class="calibre3">[<a href="../Text/FrancisBacon2_split_018.html#footnote-100-73-backlink" id="footnote-100-73">73</a>]</sup> Bacon’ın kötü muhitten kastı sadece havası sağlıksız olan yer değil, aynı zamanda havasının sürekli değiştiği, dengesiz davrandığı yerdir. (Sermones Fideles Sive Interiora Rerum XLIII. De Aedificiis)</p>

    <p class="normal"><sup class="calibre3">[<a href="../Text/FrancisBacon2_split_018.html#footnote-100-74-backlink" id="footnote-100-74">74</a>]</sup> Bacon’ın burada şaşalı evlere övgüler düzen şairlere gönderme yapmaktadır. Bkz. “Evler içinde yaşayalım diye inşa edilir, onları seyredelim diye değil. Bu yüzden iki özellik bir arada olamıyorsa, kullanışlılığına güzelliğinden daha önem verilmelidir.”</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-75-backlink" id="footnote-100-75">75</a>]</sup> Bacon’ın kendi açıklamasıyla (Novum Organum, Preface: “Now my method, though hard to practise, is easy to explain...” ) söylemek gerekirse; o, uygulanması zor olmasına rağmen açıklanması kolay bir metod sahibiydi: Deneyciydi (A. Webber’e göreyse Bacon deneyin babası değildir ancak deneye dair ifadeleri dile getirebilmiş olması önemlidir. A. Webber, Sf.208, 1998), bilginin teorik varlığını tümüyle reddetmiş, onu yararcı bir mekanizmayla değerlendirmiştir (M. Peltonen, p.82, 1996). Bacon’a göre, insan aklı kendi haline bırakılmamalı, yani bir yöntemle desteklenmelidir. Doğaya bakmadan ve deneyimlemeden skolastikler gibi yalnızca kelimelerle ve kavramlarla düşünmek yanlıştır, plansız ve yöntemsiz hareket etmektir. Aklın böyle hareket etmesine izin verilirse kendinden bekleneni veremez. (Bkz. “Bilimlerdeki yanlışlıkların neredeyse tamamının kaynağı bir yerdedir, insan aklını yanlış bir şekilde önemseyip yücelterek onun hakiki yardımlarını araştırmamışız.”) Böyle bir durumda anlık kendi başına yardımcısız ve desteksiz bırakılmıştır. İnsanın doğayı anlamak için anlığının gücünü artıracak bir alet gereklidir, tıpkı bir işi yaparken elin gücünü artıracak bir aletin olması gibi (S. Ö. Akkaş, Sf.32, 2002). Bacon Novum Organum’daki aforizmalarından ikincisinde bunu açık bir şekilde dile getirir (Novum Organum, Aphorismi De Interpretatione Naturae Et Regno, II). Bacon’ın bilim teorisinin amacı tabiatın yasalarını ve fiziksel sebepleri keşfetmekti. Bunun için aşamalı bir biçimde ve kaçınılmaz olarak izlenmesi gereken piramit şeklinde bir süreç oluşturmuş ve en alt kısmına görülebilir, duyulabilir fenomenleri inceleyecek olan tarihle deneyi yerleştirmiştir (B. Vickers, p.502, 1992). Yani deney insanın tabiatı anlayabilmesi için kaçınılmaz dayanağıdır (A. Timuçin, Sf.126, 2005; A. Cevizci, Sf.26, 2007). Bkz. “Zira bilginin kendisi güçtür.”</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-76-backlink" id="footnote-100-76">76</a>]</sup> Bacon’ın burada kullandığı “Naturae minister” ifadesi Galenus tarafından Hippocrates’ten alıntılanmış bir sözdür (XV. 369; XVI.35 [Kuhn] Bkz. De. Aliment. III.; De Humor I.; J. Spedding – R. L. Ellis – D. D. Heath, p.16, 1861).</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-77-backlink" id="footnote-100-77">77</a>]</sup> Bacon’a göre insan doğayı anlar ve ona hükmeder. Bunu hem nesnelere hem de zihne bakarak yapar. Anlamak hükmetmektir. Bilgi güçtür. Bilmek yapmaktır. Güç ile eş anlamlı olan bilgiyi elde etmek için doğanın kanunlarına uymak gerekir (S. Ö. Akkaş, Sf.32, 2002). Bacon gerçekte siyasette ve iş hayatında görülen yeni tip bir insandı, onu Caesar Borgia’dan, XI. Louis’den, Macchiavelli’den ayıran şey bilginin kuvvet sağlayan bir şey olduğunu anlamış olmasıydı, bunun yanında bilginin sağladığı güçle, insanlığa yararıyla ilgilenmişti (H. Ünder, Sf.40, 1996). Her ne kadar kimi tarihçiler Baconcı hareketi bilime katkı sağlamamış sahtekarlık olarak nitelemişse de (T. S. Kuhn, Sf.75, 1994), genel olarak kabul edilir ki, İlkçağ ve Ortaçağ’ın “vita contemplativa” (tefekkür yaşamı) tanımıyla özetlenen yaşama anlayışı onun döneminde “scientia activa, operativa”’ya (bilimsel alanda gelişim, ilerleme) dönüşmüştü (A. Koyre, Sf.13, 2006). Bacon somut sorunlara değinen pragmatist bir düşünür kimliğiyle mutlu ve iyi bir geleceği düşlüyordu, dünyanın geleceğiyle ilgili umudu vardı, bu umudunun dayanak noktası ise gücün kendisi olarak gördüğü güvenilir bilgiydi, bu bilgiyi de işe yarayan (Tanrı’nın uzgörüsü ve düzeni taklit edilerek ulaşılan) ve yaramayan şeklinde ikiye ayırıp birincisini kendine konu ediniyordu (C. Yıldırım, Sf.78 vd., 1995; A. Cevizci, Sf.25, 2007; “S. Ö. Akkaş, Sf.32, 2002). Bkz. “Deney, kesinlikle en iyi ölçüdür.”</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-78-backlink" id="footnote-100-78">78</a>]</sup> Bacon’a göre insanın bilgilenmesi, güçlenmesi demektir, zira cahillik bilgi araştırmasında sonuç alınmasına manidir. (Novum Organum, Aphorismi De Interpretatione Naturae Et Regno, III) Bkz. “Deney, kesinlikle en iyi ölçüdür.”; “Doğa çoğunlukla gizlenir; bazen ortaya çıkarılır da, nadiren tümüyle üstesinden gelinir.”; “Doğanın efendisi ve açıklayıcısı olan insan, doğanın işleyiş sürecini ve olaylarını gözlemledikçe öğrenir ve üretebilir, aksi halde hiçbir şey anlayamaz ve meydana getiremez.”; “Zira bilginin kendisi güçtür.”</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-79-backlink" id="footnote-100-79">79</a>]</sup> Bacon bu ifadeyi şöyle açıklar: Kişinin, düşüncelerinde kitaplardaki kuralların dışına çıkmaması bilgelikmiş gibi görünse de, aslında iyi bir sonuç doğurmaz. İnsanın karakterindeki nitelikler herhangi bir budamadan veya biçmeden geçmemiş, kendiliğinden yetişmiş otlara benzer, buna karşılık deneylerle pekiştirilmemiş bir ilim de genellikle gereğinden fazla öğüt verir. (Sermones Fideles Sive Interiora Rerum XLVIII. De Studiis Et Lectione Librorum) Bkz. “Deney, kesinlikle en iyi ölçüdür.”</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-80-backlink" id="footnote-100-80">80</a>]</sup> Bacon’ın burada Herakleitos’a gönderme yaptığı düşünülebilir. Herakleitos, Fragman 123.: “Doğa saklanmayı sever.” Bacon ifadesini aynı yerde şöyle açımlar: “Doktrinler ve düsturlar doğanın sert etkilerini azaltır, ama tümüyle ortadan kaldıramaz, gerçekte sadece alışkanlıktır doğayı düzgün hale getiren ve ona zorla boyun eğdiren. Doğasına üstün gelmeyi amaçlayan kimse, kendisine ne aşırı büyük ne de aşırı küçük görevler belirlemelidir, çünkü ilkinde sık mağlubiyetler cesaretini kıracak, ikincisinde ise sürekli aynı başarıları kazanacağından çok fazla ilerleyemeyecektir. Başlangıçta destek görmesi gerekir, tıpkı yüzme öğrenenlerin ilk zamanlarda sazlar ve tulumlardan yararlanmaları gibi, daha sonra da engellerle mücadele edebilmelidir, tıpkı ağır ayakkabılarıyla dans eden dansçılar gibi. Çünkü yapılan talim, uygulamanın kendisinden daha zorlu olursa, alanda ustalık da artar. Doğa bütünüyle baskın çıktığında, sonuç itibariyle ona karşı üstünlük de zor elde edilir, belli aşamalardan geçmesi yerinde olacaktır; aşamalar şöyledir: Kişi evvela doğasını yenmeyi zamana yaymalıdır, tıpkı öfkeden deliye dönen kişinin alfabedeki tüm harfleri baştan sona yüksek sesle sayması gibi, daha sonra da doğasına hakim olmalı ve onu adım adım azaltma yolunu yeğ tutmalıdır, tıpkı artık şarabı bırakmak isteyen kişinin evvela konuklarının şerefine içmeye başlayıp, zamanla dizginleri ele alması ve adamakıllı ondan kurtulması gibi. Aslına bakılırsa insan yeterli sabrı ve gayreti gösterebilirse, yaradılışının üstesinden gelip, onu alt edebilecektir.”</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-81-backlink" id="footnote-100-81">81</a>]</sup> Bkz. “Zira bilginin kendisi güçtür.”</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-82-backlink" id="footnote-100-82">82</a>]</sup> Bu söz başka şekillerde de geçmektedir. (Jon R. Stone, p.92, 2005).</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-83-backlink" id="footnote-100-83">83</a>]</sup> Bkz. “Deney, kesinlikle en iyi ölçüdür.”; “Zira bilginin kendisi güçtür.”</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-84-backlink" id="footnote-100-84">84</a>]</sup> Bacon burada Kutsal Kitap’taki bir ifadeyi açıklamaktadır. Vetus Testamentum, Liber Ecclesiastes VI.9. Bkz. Meditationes Sacrae, De Spe Terrestri.</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-85-backlink" id="footnote-100-85">85</a>]</sup> Bacon burada skolastikleri Cymini sectores olarak görüyor, yani “kimyon tanesini kırk yaranlar”. Bu tanım Aristophanes, Sphekes 1357’de geçmektedir.</p>

    <p class="normal"><sup class="calibre3">[<a href="../Text/FrancisBacon2_split_019.html#footnote-100-86-backlink" id="footnote-100-86">86</a>]</sup> Bacon’a göre öğrenim görme ve okuma sayesinde kişi yalnızlığına dönmekten haz alabilir, konuşmalarında içten ve ağırbaşlı, işlerini yoluna koymada ise kesin kararlar alabilen, onları düzenleyebilen biri olabilir. (Sermones Fideles Sive Interiora Rerum XLVIII. De Studiis Et Lectione Librorum)</p>

    <p class="normal"><sup class="calibre3">[<a href="../Text/FrancisBacon2_split_020.html#footnote-100-87-backlink" id="footnote-100-87">87</a>]</sup> Bacon’a göre mitolojide boynuzları kıvrık bir biçimde yukarı doğru dik, vücudunun tamamı kabarık tüylü olmak üzere uzun sakallı, üst tarafı insan, alt tarafı ise keçi ayaklı olan Pan’ın kişiliği üzerinden genel olarak doğanın özenli bir tasviri yapılmıştır. (De Sapientia Veterum VI. Pan, Sive Natura) Burada anlatıldığına göre doğadaki her canlının kendini koruma, kötülüklerden sakınma refleksi vardır. Bu da mitolojide Pan’la ilişkilendirilmiştir. Ona göre, Pan’ın şaşırtıcı bir biçimde birden dehşet salabilmesinden ötürü, özellikle de içi boş, değersiz telaşlara “Panik” denmiştir. (De Sapientia Veterum VI. Pan, Sive Natura)</p>

    <p class="normal"><sup class="calibre3">[<a href="../Text/FrancisBacon2_split_020.html#footnote-100-88-backlink" id="footnote-100-88">88</a>]</sup> Aslında bu ifade Plinius’a aittir. (Plinius, Epistulae VIII.17.6) Bacon’a göre insanları devlete karşı ayaklanmaya götüren nedenlerin büyük mü yoksa küçük mü olduğuna bakmamak lazım. En tehlikeli başkaldırılar, başkaldırmaktan duyulan korkunun çekilen acılardan daha büyük olduğu durumlarda görülür. Bacon bu noktada Plinius’un bu sözünü anımsıyor. (Sermones Fideles Sive Interiora Rerum XV. De Seditionibus Et turbis)</p>

    <p class="normal"><sup class="calibre3">[<a href="../Text/FrancisBacon2_split_020.html#footnote-100-89-backlink" id="footnote-100-89">89</a>]</sup> Bacon’a göre aynı yerde geçtiğince, nasıl ki masallar çocuklardaki korkuyu arttırıyorsa, insanın duyduğu ölüm korkusu da benzer şekilde artar. (Sermones Fideles Sive Interiora Rerum II. De Morte)</p>

    <p class="normal"><sup class="calibre3">[<a href="../Text/FrancisBacon2_split_020.html#footnote-100-90-backlink" id="footnote-100-90">90</a>]</sup> Bacon’a göre bu, en yükseğe vararak erişecek başka da bir şeyi kalmayan veya herhangi bir şeye karşı heyecan duymayan, gereksiz yere kafasındaki birçok kuruntuyla gölgelerden bile şüphelenir vaziyette, artık eski neşeli halini de yitiren krallar için geçerli bir durumdur. (Sermones Fideles Sive Interiora Rerum XIX. De Imperio)</p>

    <p class="normal"><sup class="calibre3">[<a href="../Text/FrancisBacon2_split_021.html#footnote-100-91-backlink" id="footnote-100-91">91</a>]</sup> Bkz. Alexander Pope, An Essay on Man, 92; David Lyle Jeffrey, p.187, 1992.</p>

    <p class="normal"><sup class="calibre3">[<a href="../Text/FrancisBacon2_split_021.html#footnote-100-92-backlink" id="footnote-100-92">92</a>]</sup> Bacon aynı yerde en hayati organlarımızın, en hassas organlarımız olmadığını söylemektedir, buna mukabil Seneca’dan yapmış olduğu “Etrafında koparılan yaygara, ölümün kendisinden daha korkutucudur” (Seneca, <span>Epistulae Morales III, 24</span>.14) alıntısını da düşününce, Epikurosçu bir anlayışla ölümü küçümsemiş olduğu sonucunu çıkarabiliriz. Bacon’ın her ne kadar Stoacı Seneca’dan alıntı yapmış olmasına rağmen, burada Stoacıların ölüm gerçeği üzerinde gereğinden çok durmalarından, hazırlıklarını abartarak onu olduğundan daha korkunç bir şeymiş gibi göstermelerinden rahatsız olmaktadır.</p>

    <p class="normal"><sup class="calibre3">[<a href="../Text/FrancisBacon2_split_021.html#footnote-100-93-backlink" id="footnote-100-93">93</a>]</sup> Bacon’a göre genellikle gençlik daha sonra bilgeliğe dönüşen ilk düşüncelere benzer. Çünkü insanın yaşlarında olduğu gibi düşüncelerinde de gençlik önemsiz değildir. Bkz. “İlk düşünceler gibi, gençlerin öğütleri de çoğu kere kutsallıktan uzaktır.”; Sermones Fideles Sive Interiora Rerum XL. De Juventute Et Senectute.</p>

    <p class="normal"><sup class="calibre3">[<a href="../Text/FrancisBacon2_split_023.html#footnote-100-94-backlink" id="footnote-100-94">94</a>]</sup> Bacon’ın bu ifadeyi açımlaması şöyledir: Talihin yolu gökyüzünde tek başına seçilemeyen ancak bir araya gelince göz alıcı görünen, birçok yıldızın birleşmesinden oluşmuş galaksilere benzer. Bu örnekte olduğu gibi, insanın talihini oluşturan gözle görülemeyen birçok küçük erdem ya da yetenek, alışkanlık vardır. (Sermones Fideles Sive Interiora Rerum XXXVIII. De Fortuna)</p>

    <p class="normal"><sup class="calibre3">[<a href="../Text/FrancisBacon2_split_023.html#footnote-100-95-backlink" id="footnote-100-95">95</a>]</sup> Bacon bu ifadeden önce Seneca’nın bir sözünü hatırlatır, ancak o söz Seneca’da herhangi bir yerde geçmez; kimi araştırmacılara göre Bacon’ın Seneca, Epistulae Ad Lucilium LXVI. Bölümden çıkarttığı sonuç olan söz şöyledir: “İnsanların mutluluğunu sağlayan iyi şeyler özlenmeye, mutsuzluğunu sağlayanlar ise takdire layıktır.” (Sermones Fideles Sive Interiora Rerum V. De Rebus Adversis)</p>

    <p class="normal"><sup class="calibre3">[<a href="../Text/FrancisBacon2_split_023.html#footnote-100-96-backlink" id="footnote-100-96">96</a>]</sup> Aynı yerde geçtiğince Bacon’a göre insanın talihini oluşturan gözle görülemeyen, sayısız küçük erdem, yetenek ve alışkanlık vardır. Bkz. “Talih kör olabilir ama asla görünmez değildir.”</p>

    <p class="normal"><sup class="calibre3">[<a href="../Text/FrancisBacon2_split_023.html#footnote-100-97-backlink" id="footnote-100-97">97</a>]</sup> Bacon, Sermones Fideles Sive Ineriora Rerum, XXXVIII. De Fortuna’da aynı (“Kişi, kendi talihinin yontucusudur.”) ve Imago Civilis Julii Caesaris’te ise (Julius Caesar’dan bahsederken) benzer bir ifade (“Faber fortunae suae peritissimus”) kullanmaktadır. Romalı tarihçi Sallustius Crispus’a (İ.Ö.86-35) göre bu söz aslen yapıtları günümüze ulaşmamış Romalı şair Appius Claudius Caecus’a aittir. Sallustius, Pseudosallusti Epistulae Ad Caesarem Senem, De Re Publica II.1; Bkz. G. Büchmann, p.285, 1880; <span>V. S. Lean, J. L. Woodward, p.458,</span> 1902; M. von Schanz, C. Hosius, G. Krüger, p.51, 1907.; S. Singer, p.202, 2000; Jon R., p.31, 2005. Yine Latin edebiyatında üç aşağı beş yukarı aynı manayı veren başka benzer ifadeler de kullanılmıştır. Cicero, Paradoxa V.1.34; Plautus, Pseudolus II.3.13; 659; Cornelius Nepos, Vita Atici XI.6 vb. Bkz. E. Lautenbach, p.285, 2002.</p>

    <p class="normal"><sup class="calibre3">[<a href="../Text/FrancisBacon2_split_023.html#footnote-100-98-backlink" id="footnote-100-98">98</a>]</sup> Bacon bu sözünü bir şiirden yapmış olduğu alıntıyla açıklar: “Fırsat önce alnındaki perçemi gösterir, bu yakalanamamışsa eğer, bu sefer de kafanın dazlak olan arka kısmını veya önce testinin kulpunu gösterir de tutalım diye, sonra kavranması daha zor olan kısmını yani karnını uzatır bize.” (Sermones Fideles Sive Interiora Rerum XXI. De Mora)</p>

    <p class="normal"><sup class="calibre3">[<a href="../Text/FrancisBacon2_split_023.html#footnote-100-99-backlink" id="footnote-100-99">99</a>]</sup> Bacon’a göre talihin kız evlatlarından güven duygusu içimizden, şöhret ise başkalarından bize mutluluk getirir, sırasıyla biri ruhlara diğeri ise otoriteye seslenir. (Sermones Fideles Sive Interiora Rerum XXXVIII. De Fortuna)</p>

    <p class="normal"><sup class="calibre3">[<a href="../Text/FrancisBacon2_split_023.html#footnote-100-100-backlink" id="footnote-100-100">100</a>]</sup> Bacon’ın aynı yerde söylediğine göre Kutsal Ruh’un kalemi, Süleyman’ın mutluluğundan ziyade, Eyüp’ ün sıkıntılarını yazmıştır. Talihli işler birçok korkudan ve zahmetten, talihsizlikler de aynı şekilde avuntular ve beklentilerden uzakta değildir. Nakış işlerinde koyu bir zemin üzerine parlak renkteki iplik ve urganlar koymanın, parlak zemine koyu renkler döşemekten daha hoş bir şey olduğunu görürüz. O halde ziyadesiyle gönlün hoşuna gidenle, gözün beğendiği üzerine bir değerlendirme yapmak mümkündür. Erdemin de ancak yakıldığında güzel bir koku veren o hoş tütsülere benzeyen bir yanı vardır. (Sermones Fideles Sive Interiora Rerum V. De Rebus Adversis)</p>

    <p class="normal"><sup class="calibre3">[<a href="../Text/FrancisBacon2_split_023.html#footnote-100-101-backlink" id="footnote-100-101">101</a>]</sup> Bkz. Kişi, kendi talihinin yontucusudur.</p>

    <p class="normal"><sup class="calibre3">[<a href="../Text/FrancisBacon2_split_023.html#footnote-100-102-backlink" id="footnote-100-102">102</a>]</sup> Bacon’ın burada kastettiği doğadaki denge unsurunun sağlam kalması gerektiğidir. Bilindiği gibi Pan görünüş ve karakter itibariyle doğaya uygun olmayan bir mitolojik varlıktır. Boynuzları kıvrık bir biçimde yukarı doğru dik, vücudunun tamamı kabarık tüylü, uzun sakallı, üst tarafı insan, alt tarafı ise keçi ayaklı hayvan figüründedir. (De Sapientia Veterum VI. Pan Sive Natura) Bacon’ın da dayandığı kimi mitolojik anlatılara göre Pan ile Cupido aynı nymphaya (Syringa ya da Echo) aşık olmuş ve bunu hazmedemeyen Pan önce Cupido’ya meydan okumuşsa da, sonradan yenilerek geri çekilmiştir. Bacon’a göre bu hikayenin yorumu şöyledir: (Typhon’da olduğu gibi) Olması gerekenden fazla büyümüş, her türlü kabarmış canlılar, örneğin denizlerdeki, bulutlardaki veya yeryüzündeki şişlikler, doğa tarafından kontrol altına alınır, bütün taşkınlıklar, kuraldışılıklar enselenir, içinden kurtulmanın mümkün olmadığı bir ağla yakalanır veya koparılamaz bir zincirle ellerinden, kollarından bağlanır. (De Sapientia Veterum VI. Pan Sive Natura)</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-103-backlink" id="footnote-100-103">103</a>]</sup> Emanuel Strauss’un Avrupa dillerinde kimi atasözlerini derlediği eserinde de zikrettiği gibi bu sözün aynı manaya gelen başka bir versiyonu da vardır (E. Strauss, p.568, 1994). Yine A. Schopenhauer, Bacon’ın bu sözüne atıfta bulunarak, insanın kendisini az da olsa övebilmesini makul karşılar (Counsels and Maxims, Our Relation To Others 40).</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-104-backlink" id="footnote-100-104">104</a>]</sup> W. S. Landor’ın hayal ürünü konuşmalarından birinde Bacon’ın bu ünlü sözü de tartışmaya açılır. Hayali konuşmacılardan Newton şöyle der: “Bu söylenen geçerli bir gerekçeyse, o halde bir suçluyu hapse neden tıkalım ki? Sonuçta bütün suçlar kişilerin kendilerini başkalarından daha çok sevmiş oldukları için işlenmiştir... Zulüm zalim kişinin en büyük hazzıdır, tutkusudur. Bu cinayete de sebep olabilir, o halde biz katile kendisini öldürdüğü kişiden daha çok seviyor diye kızmayalım mı?” (W. S. Landor, “Imaginary Conversations”, p.475, 1846.) Oysa Bacon’a göre bir insan sadece birine haksızlık yapmış olmak için haksızlık yapmaz, zenginlik, şan, şöhret ve bunlardan haz duyduğu için de kötülüğe başvurabilir. Ve bu konudaki düşüncesi de W. S. Landor’un hayali konuşmacısı Newton’a cevap gibidir, zira Bacon’ın burada üstünde durduğumuz ifadesi başka bir yerde (Sermones Fideles Sive Interiora Rerum IV. Vindicta) daha geçmekte olup burada kastedilen kötülük durumu intikamın doğasından kaynaklanmaktadır. “Birisinin içinde kötülük varsa, elimden ne gelir?” diyerek dikenin ve böğürtlen çalısının doğalarından ötürü batıcı ve delici olduğunu belirtmektedir. Bu örneği intikam duygusuna yedirerek asıl söylemek istediğini de eklemiştir: “Haksızlık durumunda yasanın yetersiz kalmasıyla, intikam duygusu kendisine iyi bir mazeret bulmuş olur.” Burada aslolan D. Daiches’in de belirttiği gibi Bacon’ın insan doğasıyla barışmış olmasıdır (D. Daiches, p.488, 1979). Ayrıca bkz. Maurice H. Hewlett, p.8, 1977.</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-105-backlink" id="footnote-100-105">105</a>]</sup> Bacon’ın burada kastettiği insanların bir sinirle hareket ederek sonunda kendilerine de zarar vermemeleridir. Yaptığı alıntı ise Vergilius, Georgica IV.238’de geçer.</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-106-backlink" id="footnote-100-106">106</a>]</sup> Stoacılara göre bilge kişi doğaya yani akla göre yaşayandır; bunun sonucunda da tutkudan sıyrılmıştır, gururlanmadan açık yürekli ve sevgi doludur. Acıyı tanımaz, bilgisi en yüksek olandır, masumdur, acımasız ama geçimlidir. Tek zengin olan odur, tek özgür olan odur. Bilge kişi olup bitenin karşısında hiç şaşkınlığa uğramaz, ölümün karşısında bile. Kızgın, allak bullak ya da üzgün olduğumuzda, kendimizden, yani görüşlerimizden başka bir şeyi suçlamamamız gerekir. Ayrıca Stoacı bilge tutkularından sıyrılmış olandır. Acı, kaygı ve hazzın yanında içinde, Bacon’ın burada konu edindiği, öfkenin de bulunduğu arzu bilge insanın sıyrılması gerektiği duygulardandır (J. Brun, Sf.97 vd., 1997).</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-107-backlink" id="footnote-100-107">107</a>]</sup> Aynı yerde geçtiğine göre Bacon kıskançlığın mukayesesiz olmayacağını dile getirmektedir. (Sermones Fideles Sive Interiora Rerum IX. De Invidia)</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-108-backlink" id="footnote-100-108">108</a>]</sup> Ancak Bacon aynı yerde avamın övgüsünün aldatıcı olacağını ve kendilerini aşan bir erdemden anlamadıklarını belirtmektedir, ona göre övgü kendisini yansıtan aynanın doğasına göre değişiklik gösterir. Avamı asıl çeken şey, erdemlere sahipmiş gibi görünme, yani erdemi andıran görünümlerdir. (Sermones Fideles Sive Interiora Rerum LI. De Laude)</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-109-backlink" id="footnote-100-109">109</a>]</sup> Bacon’ın ütopyasındaki ülkenin adı Bensalem’dir. Bu ad ütopyada yaşayanlar tarafından kendi dillerinde verilmiştir. Yine Bacon’ın açıkladığına göre bu ülkenin halkı, İbrahim’in Nachoran adındaki başka bir erkek çocuğunun soyundandır. Musa gizli bir kabbala ile Bensalem’in yasalarını belirlemiştir. Ona göre Bensalem halkının doğruluğu Avrupa’nın doğruluğundan üstündür. (Nova Atlantis)</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-110-backlink" id="footnote-100-110">110</a>]</sup> Bacon’a göre bu olmadığı vakit kaygılarımız zihnimizi yorup, muhakeme yeteneğimizi bulandıracağından zararlı hale gelecektir. (Meditationes Sacrae, De Mensura Curarum)</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-111-backlink" id="footnote-100-111">111</a>]</sup> Burada kastedilen Julius Caesar’ın (her ne kadar Bacon aynı yerde “Caesar bu erdem ya da hüner yüzünden ölmüştür” dese de) ve ardından Augustus Caesar’ın iç savaşın ardından düşmanlarını bağışlamalarıdır. Bkz. Imago Civilis Julii Caesaris; Imago Civilis Augusti Caesaris. Ayrıca Bacon düşmanları bağışlama konusunu Hıristiyanlık bağlamında da incelemiştir. Bkz. Meditationes Sacrae, De Exaltatione Charitatis.</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-112-backlink" id="footnote-100-112">112</a>]</sup> Bacon rüşvet başta olmak üzere her türlü yasadışılığın memuriyetlere, halk işlerine sızmış olduğu bir çağda yaşamıştı. Bu yüzden dilekçeler ve iş görüşmeleri Bacon’ın Sermones Fideles Sive Interiora Rerum adlı eserinde önemli konu başlıkları olarak kendilerine yer bulmuştur. Ayrıca ifadenin devamında Bacon’ın açımladığı gibi dilekçeleri açığa vurmak adaylardan bazılarının ümidini kırabilir ya da tam tersi biçimde onların işle ilgili alakasını ve arzusunu arttırabilir.</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-113-backlink" id="footnote-100-113">113</a>]</sup> Bacon’a göre böyle bir durumda en iyisi insanın, duyduğu şüpheler gerçekmiş gibi davranmasıdır.</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-114-backlink" id="footnote-100-114">114</a>]</sup> Bu ifade Bacon’ın ütopyası Nova Atlantis’te bir Atlantisli tarafından dile getirilir. Bacon’ın dünyasından, o dünyanın içi boşaltılmış değerlerinden, rüşvetle, adam kayırmayla her türlü usulsüzlüğün hakim olduğu memuriyet kademelerinden uzakta, sadece kendi kutsal değerleriyle yaşayan Atlantislilerden biri, kendisine uzatılan mükafat amaçlı yirmi altını geri çevirerek bu tepkiyi gösterir. Aynı eserde bu durum şöyle açıklanır: Atlantisliler devletin kendilerine verdiği paranın yeterli olduğunu düşünüyorlar bu yüzden rüşvet alan memurlar için “iki kez ücret alıyorlar” diyorlarmış. (Nova Atlantis, II)</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-115-backlink" id="footnote-100-115">115</a>]</sup> Bu ifadeyi “Ahlaksız olan, kendine olan saygısını da yitirir.” ifadesiyle birlikte düşünmek gerekir. Zira Bacon’ın Nova Atlantis’inde bu ifadeler neredeyse arka arkaya geçmektedir. Buradaki öğütler Bacon’ın ütopyasında yaşayan insanlara aittir. Söz konusu eserdeki anlatıcıya göre burada yaşayan insanlar ar ve namus hususunda çok hassastır. (Nova Atlantis)</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-116-backlink" id="footnote-100-116">116</a>]</sup> Bacon davranışta ve karakterde doğallığa, sadeliğe önem vermiştir. Bkz. “Erdem değerli bir taş gibidir, en iyisi de süssüz halidir.”; “Aslında neyse öyle görünen kişiye birçok erdem yüklüyorum, tıpkı tümüyle süssüz bir taşın pek parlak ve pek saf olması gerektiği gibi.”</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-117-backlink" id="footnote-100-117">117</a>]</sup> Bacon’ın aynı yerdeki açıklamasına göre, yaşamın herhangi bir bölümündeki güven duyduğumuzda saygınlıktan tutun da bütün insani işleri, toprakları, iyilikleri, çocukları adayabiliriz, ancak öğüdünü aldığımız kişiye her şeyimizi emanet etmiş oluruz. Güven ve bağlılık hususunda asıl önemli rol öğüt verenlerdedir. (Sermones Fideles Sive Interiora Rerum XX. De Consilio)</p>

    <p class="normal"><sup class="calibre3">[<a href="../Text/FrancisBacon2_split_024.html#footnote-100-118-backlink" id="footnote-100-118">118</a>]</sup> Bacon’a göre adaletsiz bir uygulamanın yasayı delmesi gibi adaleti sağlamada intikam da yasayı açık bir şekilde talan eder, haksızlığın intikamını kendisi alan kişinin düşmanından bir farkı kalmaz. (Sermones Fideles Sive Interiora Rerum IV. De Vindicto) Bkz. “Bağışlamak asillere özgüdür.”</p>

    <p class="normal"><sup class="calibre3">[<a href="../Text/FrancisBacon2_split_026.html#footnote-100-119-backlink" id="footnote-100-119">119</a>]</sup> Bacon’a göre insanlar yeniliklerde zamanı kendilerine ihtiyatla örnek almalıdır. Zira zaman her şeyi geride hiçbir iz bırakmadan, hissettirmeden sessizce yenilemektedir. Böyle olmasaydı yeni olan her şey beklenmedik anda gelir ve nesi insanın yararına, nesi zararına anlaşılmazdı. (Sermones Fideles Sive Interiora Rerum XXIV. De Innovationibus)</p>

    <p class="normal"><sup class="calibre3">[<a href="../Text/FrancisBacon2_split_026.html#footnote-100-120-backlink" id="footnote-100-120">120</a>]</sup> Bkz. “Kuşkusuz her ilaç bir yeniliktir ve yeni çareleri reddeden kişi yeni hastalıklara kucak açar.”</p>

    <p class="normal"><sup class="calibre3">[<a href="../Text/FrancisBacon2_split_027.html#footnote-100-121-backlink" id="footnote-100-121">121</a>]</sup> Bacon’ın bahçelere çok önem verdiği Sermones Fideles Sive Interiora Rerum’da bu ifadenin geçtiği bölüm olan “XLIV. De Hortis”’ten anlaşılmaktadır. Ona göre bahçe insanların ruhunu yenileyen, avutan en iyi yerdir, hatta o olmadan doğanın tadı alınamaz. C. Thaxter’a göre bahçe üzerine Bacon’ın bu ifadeleri çok yerindedir (C. Thaxter, p.24, 2002). Hiç kuşku yok ki C. Thaxter’ın Bacon’a haklılığını teslim ettiği bahçelerin insanlara huzur vermesi bahsi yanında, ifadenin geçtiği eserin söz konusu bölümünde bir bahçenin dizaynına dair görüşleri de önemlidir. Tıpkı “XLIII. De Aedificiis” başlıklı bölümde olduğu gibi burada da Bacon’a ait mühim bir söylem vardır. Hatta H. Smith’e göre Bacon bir bahçe tasarımcısı olması açısından gizemli bir figürdür (enigmatic figure). Ona göre Bacon’ın söz konusu eserinde bahsetmiş olduğu ideal bahçeyle, Gorhambury’de inşa etmiş olduğu bahçe aynı değildir, o halde ortada bir problem vardır. Bu konuda ve Bacon’ın bahçe tasarımı anlayışıyla alakalı bkz. Sermones Fideles Sive Interiora Rerum XLIV. De Hortis. H. Smith’in “The Gardens Of Sir Nicholas and Sir Francis Bacon: An enigma resolved and a mind explored” başlıklı makalesi için bkz. P. Collinson - A. Fletcher - P. Roberts, p.125 vd., 1994.</p>

    <p class="normal"><sup class="calibre3">[<a href="../Text/FrancisBacon2_split_027.html#footnote-100-122-backlink" id="footnote-100-122">122</a>]</sup> Bacon’a göre insanlar bazen kafalarında tasarladıkları renksiz ve manasız yeni kelimeleri kullanarak öyle gereksiz karşı çıkışlar yapıyorlar ki, sonunda anlam sözü yönetmesi gerekirken, söz anlamı yönetir hale geliyor. Bu tarz tartışmalarda (dini içerikli tartışmalarda) sahte birlikler doğar, bunlardan biri bilgisizlikten ve kafa karışıklığından kaynaklanandır. Konu hakkında bilgi ile bilgisizlikten ve kafa karışıklığından doğan yanlış yönlendirmeler birbirine karışır. Böylelikle sağlıklı tartışma imkanı ortadan kalkar. Bacon buradaki ifadeyi bu durum için söylemiştir. (Sermones Fideles Sive Interiora Rerum III. De Unitate Ecclesiae)</p>

    <p class="normal"><sup class="calibre3">[<a href="../Text/FrancisBacon2_split_027.html#footnote-100-123-backlink" id="footnote-100-123">123</a>]</sup> Bkz. “Çirkin kişiler, genellikle hınçlarını doğadan alır.”</p>

    <p class="normal"><sup class="calibre3">[<a href="../Text/FrancisBacon2_split_027.html#footnote-100-124-backlink" id="footnote-100-124">124</a>]</sup> Bacon’ın aynı yerde de belirttiği gibi Julius Caesar her şeyi kendine bağlıyor, hatta işlerinin tümünde en güvenilir kişi olarak kendini görüyor, arzuları ve hedefleri söz konusu olduğunda önünde kimse duramıyordu. Bkz. Imago Civilis Julii Caesaris.</p>

    <p class="normal"><sup class="calibre3">[<a href="../Text/FrancisBacon2_split_027.html#footnote-100-125-backlink" id="footnote-100-125">125</a>]</sup> “Franciscus Baro de Verulamio Vicecomes Sancti Albani, percelebri Collegio Sanctae Et Inviduae Trinitatis in Cantabrigia salutem” diye başlayan mektup.</p>
  </div>

  <div class="calibre1" id="calibre_pb_34"></div>
</body>
</html>
