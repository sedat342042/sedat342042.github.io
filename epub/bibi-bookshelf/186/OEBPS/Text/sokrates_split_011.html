<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>sokrates.html</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="normal">&nbsp;</p>

    <p class="normal">&nbsp;</p>

    <p class="normal"><sup class="calibre3">[57a]</sup> EKHEKRATES - Phaidon, Sokrates'in zindanda zehir içtiği gün yanında mıydın, yoksa orada olanları başkalarından mı duydun?</p>

    <p class="normal">PHAİDON<sup class="calibre3"><a href="../Text/sokrates_split_112.html#footnote-500-86" id="footnote-500-86-backlink">86</a></sup> - Yanındaydım Ekhekrates.</p>

    <p class="normal">EKHEKRATES - Ölmeden önce son sözleri ne oldu, nasıl öldü? Bunları öğrenmeyi çok istiyorum. Şimdilerde Phliouslu<sup class="calibre3"><a href="../Text/sokrates_split_113.html#footnote-500-87" id="footnote-500-87-backlink">87</a></sup> hiçbir hemşerimiz Atina'ya gitmiyor, <sup class="calibre3">[57b]</sup> olaylar hakkında kesin bilgiler verebilecek herhangi bir yabancı da uzun süredir buralara uğramadı. Tek bildiğimiz, zehir içerek öldüğü.</p>

    <p class="normal"><sup class="calibre3">[58a]</sup> PHAİDON - Demek ki mahkemenin nasıl geçtiğini de bilmiyorsunuz!</p>

    <p class="normal">EKHEKRATES - Onu biliyoruz, birileri anlattı. Hatta dava çok önce sonuçlandığı hâlde Sokrates'in cezasının uzun süre sonra infaz edilmesi bizi hayrete düşürdü. Sahi, bunun sebebi neydi Phaidon?</p>

    <p class="normal">PHAİDON - Bir tesadüf eseri Ekhekrates, mahkeme kararının verilmesinden bir gün önce, Atinalıların Delos'a gönderdiği geminin pupasına çelenk konulmuştu.</p>

    <p class="normal">EKHEKRATES - Bu gemi de neymiş?</p>

    <p class="normal">PHAİDON - Atinalıların inanışına göre, bu gemi Theseus'un yanına yedi delikanlıyla <sup class="calibre3">[58b]</sup> yedi genç kız alarak Girit'e gittiğinde bindiği gemiymiş. Orada hem kendi hayatını, hem de yedi çiftin hayatını kurtarmış. Rivayete göre, Atinalılar bu gençler kurtulursa Delos'a her yıl resmî bir heyet göndermeyi Apollon'a adamışlar. İşte o zamandan beri tanrıya bu heyeti hep gönderdiler, hâlâ da göndermeye devam ediyorlar. Bir yasaya göre, yolculukla ilgili dinî tören başladıktan sonra, gemi Delos'a varıp Atina'ya dönene kadar şehrin arınmış kalması, hiç kimsenin ölüm cezasının infaz edilmemesi gerekir. Bu deniz yolculuğu rüzgâr ters estiği zaman çok uzun sürer. <sup class="calibre3">[58c]</sup> Törenlerin başlangıcı, yani Apollon rahibinin geminin pupasına çelenk koyması, dediğim gibi, mahkeme kararının verilmesinden bir gün öncesine rastlamıştı. Sokrates'in hüküm gecesinden ölümüne kadar uzun süre boyunca zindanda kalması işte bundandır.</p>

    <p class="normal">EKHEKRATES - Ya ölümle ilgili ayrıntılar Phaidon? Neler konuşuldu, neler oldu, Sokrates'in yanında dostlarından kimler vardı? Yoksa arhonlar mahkûmun yanına kimsenin yaklaşmasına izin vermedi ve dostlarından uzak, yapayalnız mı öldü?</p>

    <p class="normal"><sup class="calibre3">[58d]</sup> PHAİDON - Hayır tam tersine, yanında büyük bir kalabalık vardı.</p>

    <p class="normal">EKHEKRATES - Ne olursun, başka bir işin yoksa bütün bunları ayrıntılarıyla bize anlatabilir misin?</p>

    <p class="normal">PHAİDON - Hayır, hiçbir işim yok ve olup biteni başından sonuna kadar size anlatmaya çalışacağım. İster ben anlatayım, ister başkasından dinleyeyim, Sokrates'in hatırasını anmak benim için her zaman mutlulukların en büyüğü olmuştur.</p>

    <p class="normal">EKHEKRATES - Seni dinleyecek olan bizler de aynı duygulara sahibiz Phaidon. Şimdi lütfen, mümkün olduğunca ayrıntılı olarak bize her şeyi anlatmaya çalış.</p>

    <p class="normal"><sup class="calibre3">[58e]</sup> PHAİDON - Onun yanındayken içimde uyanan duygular çok tuhaftı. Sevdiğim bir insanın ölmek üzere olduğu düşüncesi içimde hiç acıma duygusu uyandırmıyordu. Tavırları ve sözleriyle mutlu bir insan izlenimini veriyordu Ekhekrates. Ölüm karşısında öyle cesur, öyle asil duruyordu ki, Hades'e bile tanrıların inayetiyle gittiğini, oraya vardığında hiç kimseye nasip olmayan bir mutluluğa kavuşacağını düşünüyordum. <sup class="calibre3">[59a]</sup> İşte bu yüzden bir matem yaşandığında duyulması doğal olan acıyı hiç duymuyordum. Öte yandan, her zaman yaptığımız gibi, başlattığımız felsefî sohbetin –çünkü o an bile konuşmalarımız bu yöndeydi– keyfine de varamıyordum. Gerçekten de tuhaf bir duygusal durumdaydım. Keyif ve Sokrates'in az sonra öleceğini düşündükçe içimi kaplayan acı alışılmadık bir bileşim oluşturuyordu. Orada hazır bulunanların tümü de aynı hâldeydiler. Bazen gülüyor, bazen ağlıyorduk; hele içimizden biri, Apollodoros bu duyguları hepimizden yoğun yaşıyordu. <sup class="calibre3">[59b]</sup> Onu ve huylarını az çok bilirsin zaten.</p>

    <p class="normal">EKHEKRATES - Nasıl bilmem!</p>

    <p class="normal">PHAİDON - Evet, Apollodoros kendini tamamen bu duygulara kaptırmıştı, ama ben de ötekiler gibi oldukça tedirgindim.</p>

    <p class="normal">EKHEKRATES - Orada kimler vardı Phaidon?</p>

    <p class="normal">PHAİDON - Atinalılardan, demin sözünü ettiğim Apollodoros'tan başka Kritovoulos'la babası [Kriton], Ermogenes, Epigenes, Aiskhines ve Antisthenes de oradaydı. Ayrıca Paianialı Ktesippos, Meneksenos ve birkaç Atinalı daha vardı. Platon hastaydı sanırım.</p>

    <p class="normal">EKHEKRATES - Yabancılar da var mıydı?</p>

    <p class="normal"><sup class="calibre3">[59c]</sup> PHAİDON - Evet, Thebaili Simmias, Kebes ve Phaidondes, Megaralı Eukleides ve Terpsion da oradaydılar.</p>

    <p class="normal">EKHEKRATES - Aristippos ile Kleombrotos da mı oradaydı?</p>

    <p class="normal">PHAİDON - Hayır, onların Aigina'da olduğu söyleniyordu.</p>

    <p class="normal">EKHEKRATES - Daha başka kimler vardı?</p>

    <p class="normal">PHAİDON - Orada bulunanlar hemen hemen bunlardı sanırım.</p>

    <p class="normal">EKHEKRATES - Peki, neler konuşulduğunu anlat şimdi!</p>

    <p class="normal">PHAİDON - Sana her şeyi, başından sonuna kadar anlatmaya çalışacağım. <sup class="calibre3">[59d]</sup> Daha önceki günler, benle diğerleri Sokrates'i ziyaret etmeyi âdet edinmiştik. Her sabah hapsedildiği zindana çok yakın olan mahkemenin önünde toplanıyorduk. Erken açılmadığı için bir süre kapının açılmasını bekleyerek aramızda konuşuyorduk. Kapı açıldığında Sokrates'in yanına gidiyor, çoğu zaman bütün günü onunla geçiriyorduk. Fakat önceki gün zindandan çıkarken geminin Delos'tan döndüğünü haber aldığımızdan, o gün daha erken buluştuk. <sup class="calibre3">[59e]</sup> Aramızda anlaşarak aynı yerde mümkün olduğu kadar erken bir saatte buluşmaya sözleştik ve öyle de yaptık. Her zaman bize kapıyı açan kapıcıyı çağırdık, o da bize yanımıza gelip çağırana kadar beklememizi söyledi. "On Birler şimdi Sokrates'in zincirlerini çözerek ona bugün öleceğini haber veriyorlar," dedi. Fazla zaman yitirmeden tekrar kapıya gelip bizi içeriye aldı. Hücreye girdiğimizde, <sup class="calibre3">[60a]</sup> az önce zincirleri çözülen Sokrates'i ve kollarında tuttuğu çocuğuyla yanında oturan Ksanthippi'yi<sup class="calibre3"><a href="../Text/sokrates_split_114.html#footnote-500-88" id="footnote-500-88-backlink">88</a></sup> gördük. Onu tanırsın! Ksanthippi bizi görür görmez bağırıp çağırmaya, genellikle böylesi durumlarda kadınların söylediği: "Ah Sokrates, dostların seninle vedalaşmaya geldi, sen de onlarla vedalaşacaksın!" gibi şeyler söylemeye başladı. Sokrates gözlerini Kriton'a çevirerek: "Kriton, biriniz onu eve götürsün!" dedi. Kriton'un adamları onu götürürken kadın dövünüyor, saçını başını yoluyordu. <sup class="calibre3">[60b]</sup> Bu arada Sokrates yatağın kenarına ilişip, kıvırmış olduğu bacağını ovuşturarak:</p>

    <p class="normal">— Beyler, insanların keyif dediği şey ne kadar da tuhafmış, dedi. Onun ve karşıtı sayılan acının doğası arasında bunca farklılık varken ve ikisi bir insanda aynı zamanda yan yana bulunmak istemezken, içlerinden birini kovalayıp yakaladığınızda, çifte varlıkları aynı başa bağlanmış gibi, genellikle diğerine de sahip olmak zorundasınız. <sup class="calibre3">[60c]</sup> Bana öyle geliyor ki, Aisopos bunu düşünebilseydi bir masal yazar ve tanrının birbirleriyle çatışan bu iki düşmanı barıştırmak isteyip de başaramayınca başlarını tek bir bedende birleştirdiğini söylerdi. İkisinden biri bir insanda göründüğünde diğerinin de hemen peşinden gelmesinin sebebi budur, derdi. Şu anda benim duygularım da böyle, çünkü zincirin bacağıma verdiği acının arkasından hazzın geldiğini hissediyorum.</p>

    <p class="normal">Kebes söz alarak:</p>

    <p class="normal">— Zeus aşkına, ne iyi ettin de bana bunu hatırlattın Sokrates, dedi. <sup class="calibre3">[60d]</sup> Nesirden nazıma aktardığın Aisopos masalları ile Apollon ilâhisine ilişkin olarak, birkaç kişi ve az önce Euenos,<sup class="calibre3"><a href="../Text/sokrates_split_115.html#footnote-500-89" id="footnote-500-89-backlink">89</a></sup> bugüne kadar hiç şiirle uğraşmadığın hâlde buraya geldiğinden beri hangi mantığa hizmetle şiirler yazmaya başladığını sordular. Euenos tekrar soracak olursa –çünkü bilirim, soracaktır– kendisine yanıt verebilmemi önemsiyorsan ona ne dememi istersin?</p>

    <p class="normal">— Kebes, en iyisi ona doğruyu söyle. Şiirlerimi yazarken ne kendisiyle ne de şiirleriyle yarışmayı düşündüm, <sup class="calibre3">[60e]</sup> çünkü bunun kolay olmadığını biliyordum. Sadece gördüğüm birtakım rüyaların ne anlama geldiğini düşünürken, sürekli olarak bu rüyaları görmem müziğin bu türüyle ilgilenmemi emrediyorsa günah işlemekten kaçınayım dedim.<sup class="calibre3"><a href="../Text/sokrates_split_116.html#footnote-500-90" id="footnote-500-90-backlink">90</a></sup> Gördüğüm rüyalar şöyleydi: Bugüne kadar aynı rüya birçok kez ziyaretime geldi. Her seferinde farklı görünümde olmasına karşın hep aynı şeyi söylüyor, "Mousiki<sup class="calibre3"><a href="../Text/sokrates_split_117.html#footnote-500-91" id="footnote-500-91-backlink">91</a></sup> yap Sokrates, mousikiyle uğraş!" diyordu. Başlarda, koşucuların gayrete getirilmesi gibi, <sup class="calibre3">[61a]</sup> rüyanın beni zaten yapmakta olduğum şeyi yapmam için cesaretlendirip teşvik ettiğini sandım. Çünkü en üstün mousiki türü felsefedir ve ben felsefeyle ilgileniyordum. Fakat davamın sonuçlanması ve tanrının bayramının ölümümü geciktirmesi üzerine, rüya sürekli olarak benim "halk mousikisi" ile ilgilenmemi emrediyorsa, itaat etmem ve işe koyulmam gerektiğine karar verdim. Şiirler yazarak ve rüyalara itaat ederek <sup class="calibre3">[61b]</sup> inancımı göstermeden bu dünyadan ayrılmayı doğru bulmadım. Bu yüzden ilk şiirimi, anısına bu bayramın kutlandığı ve bu kurbanların adandığı tanrı için yazdım. Tanrıdan sonra, bir şairin gerçek bir şair olabilmesi için sözler sıralamakla yetinmeyip hikâyeler de yazması gerektiğini düşündüm ve bu yetenek bende olmadığına göre elimin altında bulunan ezberimdeki Aisopos masallarını ele alarak aklıma ilk gelenlerini uyarladım. İşte Euenos'a bunları söyle ve ona sağlıklı olmasını dilediğimi ilet. <sup class="calibre3">[61c]</sup> Aklı varsa vakit kaybetmeden peşimden gelmesini de söyle. Göründüğü kadarıyla bu dünyayı bugün terk ediyorum, çünkü Atinalılar böyle istiyor.</p>

    <p class="normal">— Euenos'a ne biçim öğütler veriyorsun öyle Sokrates, dedi Simmias. Onunla çok kez karşılaştım ve onu tanıdığım kadarıyla, kesinlikle öğütlerini dinlemek istemeyecektir.</p>

    <p class="normal">— Nedenmiş o? Euenos filozof değil mi?</p>

    <p class="normal">— Öyledir galiba, dedi Simmias.</p>

    <p class="normal">— Öyleyse Euenos ve onun gibi hakkını vererek felsefeyle uğraşan herkes öğüdümü dinlemek isteyecektir. Ancak kendisine karşı şiddet kullanmaması gerekiyor, çünkü böyle bir şeyin yasak olduğu söyleniyor.</p>

    <p class="normal">Bunları söyleyerek ayaklarını aşağıya sarkıttı ve yere değdirerek <sup class="calibre3">[61d]</sup> sohbetine bu konumda devam etti. Bunun üzerine Kebes ona şunu sordu:</p>

    <p class="normal">— Bir insanın kendisine karşı şiddet kullanmaması gerektiğini ve aynı zamanda filozofların kendi rızalarıyla bir ölünün peşinden gitmelerini nasıl söylersin Sokrates?</p>

    <p class="normal">— Neden olmasın Kebes? Philolaos'la<sup class="calibre3"><a href="../Text/sokrates_split_118.html#footnote-500-92" id="footnote-500-92-backlink">92</a></sup> birlikte yaşayan Simmias'la sen, bu konunun tartışıldığına hiç tanık olmadınız mı?</p>

    <p class="normal">— En azından açıkça tartışıldığına hiç tanık olmadık Sokrates.</p>

    <p class="normal">— Ben de sadece duyduklarımı biliyorum, ama bildiklerimi memnuniyetle sizinle paylaşabilirim. Belki de bu hayatı bırakıp gitmek üzere olan bir insanın, özellikle öbür dünyaya yapacağı yolculuk üzerine bilgi edinmeye <sup class="calibre3">[61e]</sup> ve nasıl olduğuna dair hikâyeler üretmeye çalışması gerekir. Gün batımına kadar kalan süre başka şekilde nasıl doldurulabilir?</p>

    <p class="normal">— O hâlde neden bir insanın intihar etmeye hakkı olmadığını söylüyorlar Sokrates? Şimdi bize söylediğin şeyi, yani insanın kendi canına kıymaya hakkı olmadığını, bizim aramızda bulunduğu sıralarda Philolaos'tan ve başkalarından da duymuştum, <sup class="calibre3">[62a]</sup> ama hiçbir zaman bu konuyla ilgili açıkça konuşulduğuna tanık olmadım.</p>

    <p class="normal">— Konuya yoğunlaşırsak yakında bir şeyler duyabileceksin. Belki de bütün konular arasında sadece bunun basit olması ve insanların başına hiç gelmemesi sana garip gelebilir. Ancak diğer konularda da olduğu gibi, bazı hâllerde, bir insanın ölmesi yaşamasından daha iyi olabilir. Böyle bir insanın bu iyiliği kendine yapması tanrılara saygısızlık olarak algılanacağından, iyiliği yapması için bir başkasını beklemesi belki sana garip gelebilir.</p>

    <p class="normal">Bunun üzerine Kebes tatlı tatlı gülümseyerek, memleketinin ağzıyla:</p>

    <p class="normal">— Orasını Zeus bilir, dedi.</p>

    <p class="normal">— <sup class="calibre3">[62b]</sup> Bu düşüncenin böyle ifade edilmesi sana mantıksız gelebilir, ama belki de kendine özgü bir mantığı vardır. Gizli öğretilerde konuyla ilgili öğretilen ve bütün insanların bir hapishanede gözetim altında bulunduğunu, oradan kurtulmaya ya da firar etmeye hakları olmadığını belirten söz bana çok önemli ve anlaşılması zor görünüyor. Ancak bu cümlede doğru ifade edildiğini düşündüğüm bir nokta var, o da tanrıların bizim bakımımızla sorumlu olmaları ve biz insanların tanrıların malı olmamızdır. Sen de öyle düşünmüyor musun?</p>

    <p class="normal">— Öyle düşünüyorum, dedi Kebes.</p>

    <p class="normal">— <sup class="calibre3">[62c]</sup> Sen de, kendi malın olan kölelerinden biri rızanı almadan intihar etseydi ona kızmaz, elinden gelse onu cezalandırmaz mıydın?</p>

    <p class="normal">— Elbette cezalandırırdım.</p>

    <p class="normal">— Konuya bu şekilde yaklaşırsak, tanrının şimdi bana ölmemi emretmesinde olduğu gibi herhangi bir mecburiyet yaşamadan, bir insanın intihar etmemesi gerektiği düşüncesi o kadar da mantıksız değil.</p>

    <p class="normal">— Bu düşünce akla yakın görünüyor, dedi Kebes. <sup class="calibre3">[62d]</sup> Ancak demin konuştuğumuz gibi tanrının bakımımızdan sorumlu olması ve bizim onun malları olduğumuz doğruysa, az önce filozofların ölmeye itirazları olmayacağına dair söylediklerin mantıksız görünüyor. İnsanların en bilgelerinin, mümkün olabilecek en yetkin bakıcıların, yani tanrıların vesayetinden hiç itiraz etmeden ayrılmak istemelerini bir türlü anlayamıyorum. İnsanlar özgür kaldıklarında kendilerine daha iyi bakabileceklerine inanmıyorlardır herhâlde. <sup class="calibre3">[62e]</sup> Şüphesiz akılsız biri kaçıp kurtulmak isteyerek iyi bir efendiden kaçmanın doğru olmadığını, tam tersine onun yanında mümkün olduğunca fazla kalmak gerektiğini, gitmenin akılsızlık olacağını düşünmeyebilir. Akıllı biri ise kendisinden daha iyi olan birinin yanında sürekli kalmak isteyecektir. Ancak Sokrates, bütün bunlardan az önce konuştuklarımızın tam tersi çıkıyor. Yani akıllı insanlar ölürken üzülmeli, akılsızlar ise sevinmelidir.</p>

    <p class="Style">Sokrates Kebes'i dikkatle izledi ve bir ara onun konuyu ele alış tarzından <sup class="calibre3">[63a]</sup> hoşlandığını hisseder gibi oldum. Sonra da bakışlarını bize yönelterek:</p>

    <p class="Style">— Kebes her zaman öne sürecek savlar bulmaya çalışır ve kendisine söylenenleri hemen kabullenmeye yanaşmaz, dedi.</p>

    <p class="normal">— Kebes'in söylediklerini bu kez ben de haklı buluyorum Sokrates, dedi Simmias söz alarak. Gerçekten de bilge olan insanlar, kendilerinden daha değerli olan efendilerinden neden kaçsınlar, onlardan neden kolaylıkla kurtulmak istesinler? Bence Kebes bu söyledikleriyle, hem bizi hem de değerli bulduğunu belirttiğin efendilerini, yani tanrıları kolaylıkla terk ettiğin için sana laf dokunduruyor.</p>

    <p class="normal">— <sup class="calibre3">[63b]</sup> Haklısınız! Mahkemede yaptığım gibi son söylediklerimi karşınızda savunmam gerekecek sanırım.</p>

    <p class="Style">— Evet bunu istiyorum, dedi Simmias.</p>

    <p class="normal">— Öyleyse söylediklerimi yargıçlar huzurundaki savunmamdan daha inandırıcı bir şekilde savunmaya çalışayım. Simmias ve Kebes, öbür dünyada önce iyi ve bilge tanrılar, sonra da ölerek oraya göçen buradakilerden daha iyi insanlar bulacağıma inanmasam ölüme kızabilirdim. Ancak şimdi, bildiğiniz gibi gerçekleşeceğini kesin bir şekilde savunamasam da, <sup class="calibre3">[63c]</sup> o iyi insanlara kavuşmayı umut ediyorum. Mutlak iyi efendiler olan tanrılarla karşılaşma umudumu ise, herhangi bir şeyden daha hararetli bir şekilde savunacağımı bilin. Bu yüzden, [öleceğim için] başkaları gibi kızmıyorum ve ölenler için, eski inanışların öğrettiği gibi, kötülerden çok iyilere yarayan bir şeyler olduğuna inanıyorum.</p>

    <p class="normal">— Ne diyorsun Sokrates, diye araya girdi Simmias. Bu düşüncelerini kendine saklayarak mı aramızdan ayrılmayı düşünüyordun? Bizimle paylaşmayacak mıydın? <sup class="calibre3">[63d]</sup> Bu düşünceler kanımca hepimizin ortak malı ve bizi ikna edebilirsen senin savunman olacaklar.</p>

    <p class="normal">— Buna çalışacağım! Ama önce uzun bir süredir Kriton'un bana söylemek istediği neymiş, ona bir bakalım.</p>

    <p class="normal">— Sokrates, diye söz aldı Kriton, sana zehri verecek olan adam uzun süre önce mümkün olduğunca az konuşmanı söylememizi tembih etmişti. Çok konuşanların vücudu ısındığından zehrin etkisi azalıyormuş. <sup class="calibre3">[63e]</sup> Kurallara uymayanlar bazen iki hatta üç kez zehir içmek zorunda kalıyormuş.</p>

    <p class="normal">— Bırak konuşsun, dedi Sokrates. Ancak yine de, iki ya da üç kez zehir verecekmiş gibi hazırlık yapsın.</p>

    <p class="normal">— Vereceğin yanıtı aşağı yukarı biliyordum, ama sana söylemeden içim rahat etmiyordu.</p>

    <p class="normal">— Bırak konuşsun, diye tekrarladı Sokrates. Yargıçlarım olan sizlere bir açıklama yapmak istiyorum. Hayatını gerçekten felsefeye adamış bir insanın, ölüm karşısında cesaretini yitirmemesi <sup class="calibre3">[64a]</sup> ve öldükten sonra öbür dünyada büyük nimetlere kavuşacağını umması bana çok doğal geliyor. Simmias ve Kebes, size bunun nasıl böyle olabileceğini anlatmaya çalışacağım. Kendilerini gerçekten felsefeye vermiş olanların sadece ölümle ve ölmekle ilgilendiklerini diğer insanlar büyük bir ihtimalle hiç fark etmez. Bu doğru ise, bütün yaşamları boyunca sadece ölümü bekledikleri hâlde, ölüm geldiğinde uzun bir süredir bu kadar istedikleri şeye karşı isyan etmeleri şüphesiz anlamsız olur.</p>

    <p class="normal">— Zeus aşkına Sokrates, dedi gülerek Simmias. <sup class="calibre3">[64b]</sup> Şu anda canım hiç gülmek istemediği hâlde beni güldürdün! İnsanların çoğu ve özellikle bizim Thebaililer bu söylediklerini duysa, felsefe ile uğraşanlar hakkında söylenenlerin doğru olduğunu, felsefe ile uğraşanların gerçekten de ölümü arzuladıklarını ve böyle bir sonu hak ettiklerini anladıklarını söylerdi.</p>

    <p class="normal">— Anladıkları ifadesini hariç tutarsan doğru söylemiş olurlardı Simmias. Çünkü gerçek filozofların ölümü neden özlediklerini, hangi anlamda ve nasıl bir ölümü hak ettiklerini anlayamazlar. <sup class="calibre3">[64c]</sup> Ama biz, insanların çoğunu bırakalım da konuyu kendi aramızda tartışalım. Ölümün bir şey olduğuna inanıyoruz değil mi?</p>

    <p class="Style">— Elbette inanıyoruz, dedi Simmias.</p>

    <p class="normal">— Ölüm, ruhun bedenden kurtulmasından başka bir şey mi? Bir yandan ruh bedenden kurtulup ayrı ve bağımsız kalırken, öte yandan beden de ruhtan kurtularak ayrı ve bağımsız kalıyor değil mi? Ölüm, bundan başka ne olabilir?</p>

    <p class="normal">— Bundan başka bir şey olamaz, dedi Simmias.</p>

    <p class="normal">— Sevgili Simmias, şimdi benimle aynı fikirde olup olmadığına dikkat et, <sup class="calibre3">[64d]</sup> çünkü bizi uğraştıran meselenin çözümlenmesi buna bağlı. Haz adı verilen şeyleri, mesela yiyip içmenin verdiği hazları aramak sence bir filozofa yakışır mı?</p>

    <p class="normal">— Elbette yakışmaz.</p>

    <p class="normal">— Ya aşkın verdiği hazları aramak?</p>

    <p class="normal">— Kesinlikle hayır.</p>

    <p class="normal">— Ya bedene ait olan bütün öteki hazların, sence böyle bir adamın gözünde herhangi bir değeri olabilir mi? Örneğin değerli elbiselerle ayakkabılar ve bedenle ilgili bütün diğer süslemeler, <sup class="calibre3">[64e]</sup> kullanmak zorunda bırakılmadıkça ilgisini çeker mi?</p>

    <p class="normal">— Gerçek filozoflar böyle şeylere değer vermez sanırım, dedi Simmias.</p>

    <p class="normal">— Demek ki, böyle bir insanın bedeniyle ilgilenmediğini ve mümkün olabildiğince ondan uzaklaşarak ruhuna yöneldiğine mi inanıyorsun?</p>

    <p class="normal">— Evet öyle.</p>

    <p class="normal">— O hâlde, sözünü ettiğimiz şartlar altında, ruhunu mümkün olduğu kadar bedeniyle olan ilişkisinden ayıran <sup class="calibre3">[65a]</sup> ve bunu diğer insanlardan daha iyi başaran kişi gerçek bir filozof olarak ortaya çıkmaz mı?</p>

    <p class="normal">— Kesinlikle öyle.</p>

    <p class="normal">— İnsanların çoğu, bu tür hazlardan keyif almayan ve onlara katılmak istemeyenlerin yaşamaya layık olmadıklarını, beden vasıtasıyla elde edilen hazları aramayanların ölüme yakın olduklarını iddia eder Simmias.</p>

    <p class="normal">— Çok doğru söylüyorsun.</p>

    <p class="normal">— Ya sağduyunun kazanılması hakkında ne düşünüyorsun? Sağduyu arayışında bedenin yardımına başvurmak yararlı mı yoksa zararlı mı olur? <sup class="calibre3">[65b]</sup> Bir örnekle ne demek istediğimi anlatayım. Görme ve işitme duyuları insanlara gerçeğin bir kısmını öğretebiliyor mu, yoksa şairlerin dediği gibi aslında hiçbir şeyi açıkça görmüyor ve duymuyor muyuz? Bu iki duyunun algıları güvenilmez ve bulanıksa, onlardan daha zayıf olan diğerlerinin algıları daha da kötü olur. Sen de öyle düşünmüyor musun?</p>

    <p class="normal">— Kesinlikle öyle.</p>

    <p class="normal">— O hâlde ruh gerçeğe ne zaman ulaşabilir? Çünkü bir şeyi bedenin aracılığıyla incelemeye giriştiğinde bedenin onu yanıltacağı kesin.</p>

    <p class="normal">— <sup class="calibre3">[65c]</sup> Doğru söylüyorsun.</p>

    <p class="normal">— Bu durumda ruh, varlıkların gerçek özü hakkında sadece düşünce yoluyla bilgi edinebilir, öyle değil mi?</p>

    <p class="normal">— Evet öyle.</p>

    <p class="normal">— İşitme ve görme duyuları, acılar ve hazlar onu rahatsız etmediği sürece ruh daha iyi düşünür. Bedeni hiç dikkate almadan ve mümkün olabildiğince onunla iletişime geçmeden, hatta ona hiç temas etmeden tamamen kendi içine çekilerek varlıklar hakkındaki bilgilere ulaşır.</p>

    <p class="normal">— Gerçekten de öyle.</p>

    <p class="normal">— O hâlde filozofun ruhu bedeni açıkça hor görür, <sup class="calibre3">[65d]</sup> ondan uzaklaşmaya çalışır ve kendisiyle baş başa kalmak ister.</p>

    <p class="normal">— Öyle görünüyor.</p>

    <p class="normal">— Şimdi buna ne diyeceksin Simmias? Kendiliğinden "doğru" olan bir şeyin varlığını kabul edecek miyiz, yoksa etmeyecek miyiz?</p>

    <p class="normal">— Zeus aşkına, kabul edeceğiz tabii.</p>

    <p class="normal">— Ya kendiliğinden "güzel" ve "iyi" olan şeyleri?</p>

    <p class="normal">— Onları da!</p>

    <p class="normal">— Peki sen bu tür şeylerden herhangi birini kendi gözlerinle gördün mü?</p>

    <p class="normal">— Asla görmedim.</p>

    <p class="normal">— Ama belki de bedeninin aracılığıyla çalışan başka bir duyuyla ona temas etmişsindir. Her şeyini, boyutunu, sağlığını, gücünü ve tek bir kelimeyle ifade etmek gerekirse, bir varlığın tam olarak ne olduğunu belirten özünü kastediyorum. <sup class="calibre3">[65e]</sup> Bunlarla ilgili en arı bilgiye bedenimiz aracılığıyla mı ulaşırız? Yoksa içimizden, araştırdığı şeyler hakkında en doğru ve en kesin şekilde düşünmeye hazırlanmış olanımız mı varlıkların özüne en çok yaklaşır? Söyle Simmias, gerçeğe böyle bir adam ulaşamazsa başka kim ulaşabilir?</p>

    <p class="normal">— Haklısın.</p>

    <p class="normal">— O hâlde varlıkları tanımak için –mümkün olduğunca– sadece düşüncesini kullanan <sup class="calibre3">[66a]</sup> ve düşünme sürecine görme duyusunu karıştırmayan, düşünme yetisini desteklemek için herhangi başka bir duyusuna başvurmayan kişi en arı bilgiye ulaşır. Bu kişi sadece arı düşünceyi kullanarak gözlerden, kulaklardan ve tek bir kelimeyle belirtmek gerekirse, ruhun algılarını körelterek gerçeklere ve sağduyuya ulaşmasını engelleyen bedenin tümünden kurtulmuş bir şekilde, yalıtılmış varlıkların herhangi birinin özüne dair bilgilerin peşine düşer. Söyle Simmias, böyle bir adam gerçeğe ulaşamazsa başka kim ulaşabilir?</p>

    <p class="normal">— İnanılmaz derecede doğru konuşuyorsun Sokrates.</p>

    <p class="normal">— <sup class="calibre3">[66b]</sup> Şimdiye kadar konuştuklarımıza göre, gerçek filozofların beyninde şöyle bir düşünce doğar ve aralarında şu türden konuşmalar geçer: "Evet, düşüncelerimiz bizi bir patikada ilerlermişçesine şu sonuca ulaştırıyor: Bedenimiz var olduğu ve ruhumuz onun gibi bir kötülükle yoğrulmuş hâlde bulunduğu sürece, hiçbir şekilde arzuladığımız, gerçek adını verdiğimiz şeye bizi tatmin edecek kadar sahip olamayacağız. <sup class="calibre3">[66c]</sup> Bedenimiz besinlere ihtiyaç duyduğundan, on binlerce can sıkıcı uğraşı doğurur. Ayrıca maruz kalabileceğimiz hastalıklar da gerçeklerin peşinden koşmamıza engel olur. Haklı olarak söylendiği gibi bedenimiz bizi aşklar, tutkular, korkular, her türden hayaller ve saçma gevezeliklerle doldurur ve onun yüzünden bir an olsun en basit bir şeyi bile düşünmemiz mümkün olmaz. Savaşlar, isyanlar ve çatışmalar bedenle onun istekleri yüzünden çıkmıyor mu? Bütün savaşlar maddi kazanımlar sağlama isteği yüzünden çıkar, <sup class="calibre3">[66d]</sup> maddi kazanımlara da bedenimize köle gibi hizmet edebilmek için ihtiyaç duyarız. İşte bu yüzden felsefeye ayıracak boş zamanımız kalmaz. Fakat işin en kötüsü, bedenimiz herhangi bir şeyi araştırmamız için bize zaman tanıdığında bile, araştırmamız süresince sürekli müdahâle eder, gürültüye ve telaşa neden olur, düzenimizi bozar ve gerçekleri açıkça görmemize engel olur. Bir şeyi hakkıyla öğrenmek istediğimizde bedenimizden kurtulmamız <sup class="calibre3">[66e]</sup> ve sadece ruhumuzla araştırmamız gerektiğini artık kanıtlamış bulunuyoruz. Göründüğü kadarıyla, arzuladığımız ve âşığı olduğumuzu iddia ettiğimiz sağduyuya, yaşadığımız süre içinde değil, ancak öldükten sonra kavuşabiliriz. Bedenimiz aracılığıyla gerçekleri tanımak mümkün olamayacağına göre ya hiçbir şekilde gerçek bilgiye ulaşmak mümkün değildir ya da ona ancak ölümden sonra ulaşabiliriz, <sup class="calibre3">[67a]</sup> çünkü ruh sadece o zaman bedenden ayrılma imkânını bulabilir, daha önce değil. Ama öyle sanıyorum ki, yaşadığımız süre içinde gerçeklere yaklaşmak istediğimizde, zorunluluklar dışında bedenimizle hiç ilişkiye girmediğimiz, bize dokunarak bizi kirletmesine müsaade etmediğimiz ve tanrı gelip bizi kurtarıncaya kadar ondan uzak kaldığımız oranda bunu başarabiliriz. Bedenin basiretsizliğinden kurtulup arındığımızda, arınmış varlıklarla birlikte olacağız ve kendi imkânlarımızla arınmış bilgiye ulaşacağız. <sup class="calibre3">[67b]</sup> Gerçek dediğimiz şey belki de bu bilgidir, çünkü arınmamış olanın arınmış olana değmesi kabul edilemez." Bilgiye âşık olanlar işte buna benzer şeyler düşünür ve aralarında bunları konuşur sanırım Simmias. Yoksa sen aynı kanıda değil misin?</p>

    <p class="normal">— Aynı kanıdayım Sokrates, hem de herkesten çok.</p>

    <p class="normal">— Dostum, bütün bunlar doğruysa şu anda gitmekte olduğum yere varanlar için büyük bir umut doğuyor. Geçmiş hayatlarında elde etmek için bunca çabaladıkları şeye –herhangi bir yerde elde edebilmek mümkünse tabii– orada tatmin edici derecede sahip olacaklardır. Bu yüzden bana dayatılan bu yolculuk, <sup class="calibre3">[67c]</sup> kendini arındırıp bu yolculuğa hazırlayan herkeste olacağı gibi bende de aynı umudu uyandırıyor.</p>

    <p class="normal">— Doğru söylüyorsun.</p>

    <p class="normal">— Arınma, eski bir geleneğe göre, ruhun olabildiğince bedenden ayrılması, bedenin her yanından toplanarak bir yerde yoğunlaşması ve kendini bedenle bir arada tutan bağlardan kurtularak, <sup class="calibre3">[67d]</sup> şimdi olduğu gibi gelecekte de kendisiyle baş başa yaşamaya alıştırılması değil midir?</p>

    <p class="normal">— Kesinlikle öyle.</p>

    <p class="normal">— Ölümü, ruhla bedenin bağlarının koparak birbirlerinden ayrılması olarak tanımlamıyor muyuz?</p>

    <p class="normal">— Elbette.</p>

    <p class="normal">— Bu bağları koparmayı en çok arzu edenler gerçek filozoflar değil midir ve araştırmalarının temelini ruhun bedenden koparak ayrılması oluşturmuyor mu?</p>

    <p class="normal">— Öyle sanırım.</p>

    <p class="normal">— O hâlde başlangıçta dediğim gibi, bir adamın bütün ömrü boyunca ölecekmiş gibi yaşamaya çalıştıktan sonra, <sup class="calibre3">[67e]</sup> karşısına ölüm dikilince öfkelenmesi gülünç olmaz mı?</p>

    <p class="normal">— Elbette gülünç olur.</p>

    <p class="normal">— Bu durumda Simmias, gerçek filozoflar sahiden de ölmeye idmanlıdırlar ve bütün insanlar içinde ölümden en az korkanlar onlardır. Şunlara bakarak kendi kararını ver! Bedenlerinden tiksindiklerine ve ruhlarını bedenlerinden uzak tutmak istediklerine göre, arzuları gerçekleştiğinde korkup öfkelenmeleri mantıksız değil mi? <sup class="calibre3">[68a]</sup> Bütün ömürleri boyunca sağduyuya ulaşmak ve tiksindikleri bedenlerinden kurtulmak isterken, isteklerinin gerçekleşmesinin mümkün olabileceği yere neşeyle gitmeleri gerekmez mi? Aynı şekilde sevgili, eş ya da çocuklarını yitirenlerin çoğu, sevdiklerini bir kez daha görmek ve onlarla birlikte olmak umuduyla kendiliklerinden Hades'e gitmek ister. Sağduyuya ulaşmayı çok isteyen ve onu sadece Hades'te bulacağını uman birinin, ölmek üzere oluşuna üzüleceğine, öbür dünyaya güle oynaya gitmesi gerekmez mi? <sup class="calibre3">[68b]</sup> Sevgili dostum, sağduyuyu sadece Hades'te bulacağına dair kuvvetli bir inancı olduğundan, gerçek bir filozof bu şekilde hareket etmelidir. Eğer durum anlattığım gibiyse, böyle bir insanın ölümden korkması mantıksız olmaz mı?</p>

    <p class="normal">— Zeus adına, mantıksız olur.</p>

    <p class="normal">— Öyleyse öleceği için öfkelenen birini gördüğünde, onun kesinlikle bir filozof değil de bedenine âşık biri olduğuna hükmedebilirsin. <sup class="calibre3">[68c]</sup> Bu insan aynı zamanda zenginliğe, makamlara ya da her ikisine birden düşkün olacaktır.</p>

    <p class="normal">— Haklısın, aynen dediğin gibi.</p>

    <p class="normal">— Yiğitlik dediğimiz şey de Simmias, az önce tanımladığımız kişilere özgü bir özellik değil midir?</p>

    <p class="normal">— Kesinlikle.</p>

    <p class="normal">— Sağduyu adı verilen ve bir insanın arzularına teslim olmamasını, onlara mesafeli durup denetlemesini gerektiren erdem, sadece bedenlerini önemsemeyen ve kendilerini felsefeye veren insanlara yakışmaz mı?</p>

    <p class="normal">— Onlara yakışır tabii.</p>

    <p class="normal">— <sup class="calibre3">[68d]</sup> Diğer insanların sağduyusu ve yiğitliği üzerine biraz düşünürsen, sağduyuları ve yiğitlikleri sana saçma gelecektir.</p>

    <p class="normal">— Peki neden Sokrates?</p>

    <p class="normal">— Diğer insanların, ölümü kötülüklerin en büyüklerinden biri olarak gördüğünü bilirsin.</p>

    <p class="normal">— Bilirim tabii.</p>

    <p class="normal">— Bu insanlar daha büyük bir kötülükten kaçınmak için yiğitlik gösterirler, öyle değil mi?</p>

    <p class="normal">— Evet öyle.</p>

    <p class="normal">— Demek ki, filozoflar dışında diğer insanlar, ölümden korktukları ve ondan dehşet duydukları için yiğitlik gösterirler. Bir insanın dehşet duyduğu ve korktuğu için yiğitlik göstermesi bana tuhaf geliyor.</p>

    <p class="normal">— <sup class="calibre3">[68e]</sup> Doğru söylüyorsun.</p>

    <p class="normal">— Ölçülülükleri için de aynı şey geçerli değil mi? Bize imkânsız görünse de bu saf ölçülülükleri ve nefislerine hâkim oluşları bir tür ölçüsüzlüğe dayanır. Arzuladıkları başka birtakım hazlardan mahrum kalmaktan korktukları için, diğer bazı hazlardan uzak dururlar. <sup class="calibre3">[69a]</sup> Hazlara sürüklenmeyi ahlaksızlık olarak tanımlamalarına karşın, bazı hazlar tarafından sürüklenmeleri sayesinde diğer hazları denetleyebiliyorlar. O hâlde demin dediğim gibi, bir şekilde ölçülülüklerini ölçüsüzlüklerine borçlular.</p>

    <p class="normal">— Öyle görünüyor.</p>

    <p class="normal">— Ama mübarek Simmias, küçüğünü verip büyüğünü alarak, para alışverişi yapar gibi hazları hazlarla, acıları acılarla ve korkuları korkularla değiş tokuş etmek, belki de ahlaka o kadar uygun değildir. Aslında başka her şeyle değiş tokuş edilebilecek tek alışveriş birimi belki de sağduyu olmalı. <sup class="calibre3">[69b]</sup> Yiğitlik, ölçülülük, adalet ve genel olarak gerçek erdem, onunla ölçülmeli ve onunla alınıp satılmalı. Hazlar, korkular ve onların benzerleri, ister eklenmiş, ister çıkarılmış olsun erdem, ancak sağduyuyla birlikte var olabilir. Bunlar sağduyudan ayrılıp kendi aralarında değiş tokuş edilmeye başlarsa, bu şekilde tanımlanan erdem, korkarım içinde hiçbir gerçek ve sağlıklı unsur barındırmayan ve sadece kölelere yakışan bir göz yanılsaması olur. <sup class="calibre3">[69c]</sup> Gerçekse tam tersine, böylesi tutkulardan bir tür arınmadır ve belki de ölçülülük, adalet, yüreklilik, hatta sağduyu bile aynı şekilde birer arınma türüdürler. Bizim için gizemli törenleri geliştirenler belki de o kadar değersiz kişiler değildi ve söyledikleri gizemli sözler belki de gerçekti. Gizemli inançlara kabul edilmeden ve arınmadan Hades'e inenler bataklıklarda sürünürken, inançlara kabul edilip arınarak inenler tanrıların yanına çıkabilir. Gerçekten de gizemli törenlerde görev alanların dediğine göre, <sup class="calibre3">[69d]</sup> "asa taşıyanlar çoksa da tanrı Bacchus'tan esinlenenler azdır." Bu sonuncular da kanımca gerçek filozoflardan başkası değildir. Ben de bu insanlardan biri olmak için yaşamım boyunca, elimden geldiği kadar hiçbir şeyi ihmal etmeden, büyük bir hevesle gayret ettim. Bu gayretim doğru yönde miydi ve bu konuda herhangi bir başarı gösterebildim mi, tanrının izniyle kısa bir süre sonra oraya vardığımda öğreneceğim. Simmias ve Kebes size söylemek istediklerim bunlardı. Sizi ve bu dünyadaki efendileri terk ederken üzülmememin ve öfkelenmememin nedeni, <sup class="calibre3">[69e]</sup> insanların çoğu buna inanmasa da, gideceğim yerde sizin kadar iyi dostlar ve efendiler bulacağıma dair inancımdır. Her hâlükârda, şimdiki savunmam Atinalı yargıçlar karşısındaki savunmamdan bir nebze daha başarılı oduysa kendimi çok mutlu sayacağım.</p>

    <p class="normal">Sokrates bunları söyleyince sözü Kebes aldı.</p>

    <p class="normal">— Sokrates, dedi, bütün söylediklerin bana doğru görünüyor, <sup class="calibre3">[70a]</sup> ama ruh hakkındaki sözlerin insanlara pek inandırıcı gelmiyor. Bedenden ayrıldıktan sonra ruhun artık hiçbir yerde var olamayacağından, insanın ölümünden hemen sonra yok olacağından, bedenden kurtulup bir nefes ya da bir duman gibi dağılıp gideceğinden, uçup gidince de tamamen yok olacağından korkuyorlar. Az önce anlattığın fenalıklardan kurtulmuş ve kendi içinde yoğunlaşmış olarak, herhangi bir yerde varlığını sürdürseydi, insanlar söylediklerinin doğruluğuna dair büyük ve güzel umutlar geliştirebilirdi. <sup class="calibre3">[70b]</sup> Bu yüzden, ruhun bedenin ölümünden sonra herhangi bir güç ve sağduyu taşımaya devam ettiğine dair bizi ikna edebilmen için biraz sohbet etmemiz gerekecek.</p>

    <p class="normal">— Doğru söylüyorsun Kebes. O hâlde ne yapalım? Söylediklerimizin mantıklı olup olmadığını sınamak için konuyu biraz tartışalım mı?</p>

    <p class="normal">— Ben kendi adıma, konu hakkındaki düşüncelerini dinlemeyi çok isterdim.</p>

    <p class="normal">— Şimdi konuştuklarımı dinleyen biri, komedi yazarı olmasa bile gevezelik ettiğimi,<sup class="calibre3"><a href="../Text/sokrates_split_119.html#footnote-500-93" id="footnote-500-93-backlink">93</a></sup> <sup class="calibre3">[70c]</sup> ilgisiz konulara değindiğimi iddia ederdi. Ama sen de öyle düşünüyorsan konuyu derinlemesine incelememiz gerekecek. Ölenlerin ruhlarının Hades'e gidip gitmediğini sorgulayarak başlayalım. Daha önce de değindiğimiz eski bir inanışa göre,<sup class="calibre3"><a href="../Text/sokrates_split_120.html#footnote-500-94" id="footnote-500-94-backlink">94</a></sup> gerçekten de buradan oraya giderler ve tekrar geri dönerek ölümden hayata geçerler. Canlıların yeniden doğarak ölülerden hayata döndüğü doğruysa eğer, ruhların orada olduğunu varsaymamız gerekecek. <sup class="calibre3">[70d]</sup> Önceden orada bulunmasalardı yeniden doğmaları mümkün olamazdı. Canlıların sadece ölülerden doğduğu gösterilebilirse, bu onların var olduğunun güçlü bir kanıtı olabilir. Ama öyle değilse, başka bir kanıt aramamız gerekecek.</p>

    <p class="normal">— Kesinlikle öyle.</p>

    <p class="normal">— Konuyu iyice anlayabilmek istiyorsan sadece insanları incelemekle yetinme, bütün bitkilerle bütün hayvanları ve genel olarak "doğum" yoluyla var olan bütün varlıkları da incele. <sup class="calibre3">[70e]</sup> Tümünün de aynı şekilde, yani –eğer varsa– karşıtlarından doğup doğmadıklarını sorgulayalım. Örneğin güzelin, çirkinin ve haklının da haksızın karşıtı olması gibi, birçok kavram arasında aynı ilişki vardır. Şimdi karşıtları bulunan kavramların, sadece karşıtlarından doğmalarının zorunlu olup olmadığını inceleyelim. Örneğin bir şey büyüdüğünde, daha önceki küçük hâlinden daha büyük bir hâle dönüşmüş olması gerekmez mi?</p>

    <p class="normal">— Evet.</p>

    <p class="normal">— Küçüldüğünde de, daha önceki büyük hâlinden <sup class="calibre3">[71a]</sup> daha küçük bir hâle dönüşmez mi?</p>

    <p class="normal">— Evet öyle.</p>

    <p class="normal">— Güçlü zayıftan, hızlı da yavaştan meydana gelmez mi?</p>

    <p class="normal">— Şüphesiz.</p>

    <p class="normal">— Peki bir şeyin kötüleşmesi, onun bir süre önce daha iyi olduğunu, doğrulaşması da bir süre önce daha yanlış olduğunu göstermez mi?</p>

    <p class="normal">— Başka nasıl olabilir?</p>

    <p class="normal">— O hâlde, her şeyin kendi karşıtından doğduğunu yeterince kanıtlamış olduk.</p>

    <p class="normal">— Kesinlikle.</p>

    <p class="normal">— Şimdi de şunu söyle! Karşıt çiftler arasındaki bu dönüşümlerde, her seferinde birinciden ikinciyi ve ikinciden birinciyi meydana getiren ikişer doğuş yok mudur? <sup class="calibre3">[71b]</sup> Biri büyük, diğeri küçük iki varlık arasında, büyüme ve küçülme yoluyla birinin büyüdüğünü, diğerinin de küçüldüğünü söylemez miyiz?</p>

    <p class="normal">— Evet.</p>

    <p class="normal">— Ayrılma ile birleşmede, soğuma ile ısınmada ve bazen karşıtları belirtmek üzere uygun kelimeler bulunmasa da bütün benzer durumlarda öyle olmaz mı? Pratikte her oluşumda zorunlu olarak birinin diğerinden meydana geldiği ve bu değişimin iki yönlü geliştiği doğru mu?</p>

    <p class="normal">— Tabii ki öyle!</p>

    <p class="normal">— <sup class="calibre3">[71c]</sup> Uyanık olmanın karşıtı uyumaksa, "hayatta olmanın" da karşıtı var mıdır?</p>

    <p class="normal">— Elbette vardır.</p>

    <p class="normal">— Nedir?</p>

    <p class="normal">— Ölüm.</p>

    <p class="normal">— Hayatla ölüm birbirlerinin karşıtı olduklarına göre, karşılıklı olarak birbirlerinden doğmazlar mı?</p>

    <p class="normal">— Başka nasıl olabilir?</p>

    <p class="normal">— Az önce sözünü ettiğim iki karşıt çiftten birini, yani çiftin kendisini ve ikili doğuşlarını ben anlatayım, diğerini de sen anlatırsın. Bir yandan "uyumak" diğer yandan "uyanık olmak" varken, uyanık olmak uyumaktan, uyumak da uyanık olmaktan meydana gelir. <sup class="calibre3">[71d]</sup> Bir durumdan diğerine geçişler, yani doğuşlar da "uyanmak" ve "uyuyakalmak" kelimeleriyle ifade edilir. Bu kadarı yeterli mi?</p>

    <p class="normal">— Yeterli.</p>

    <p class="normal">— Hayatla ölüm hakkında da böyle olup olmadığını sen anlat. Hayatı ölümün karşıtı olarak görüyor musun?</p>

    <p class="normal">— Görüyorum.</p>

    <p class="normal">— Birinin ötekinden doğduğunu da kabul ediyor musun?</p>

    <p class="normal">— Evet.</p>

    <p class="normal">— O hâlde, hayatta olandan ne doğar?</p>

    <p class="normal">— Ölüm.</p>

    <p class="normal">— Ya ölü olandan ne doğar?</p>

    <p class="normal">— Hayatın doğduğunu itiraf etmek zorundayım.</p>

    <p class="normal">— Demek ki canlılar ve hayat ölülerden doğar Kebes.</p>

    <p class="normal">— <sup class="calibre3">[71e]</sup> Öyle görünüyor.</p>

    <p class="normal">— Öyleyse ruhlarımız Hades'te bulunuyor.</p>

    <p class="normal">— Galiba öyle.</p>

    <p class="normal">— Bu durumda incelediğimiz karşıtlar çiftinde, hiç olmazsa doğuşlardan biri gayet açık. "Ölmek" fiili sence de apaçık değil mi?</p>

    <p class="normal">— Kesinlikle.</p>

    <p class="normal">— Devamında ne yapalım? Çiftteki diğer doğuşu birinci doğuşla dengeleyemezsek doğa eksik kalır. "Ölüm"e de onun karşıtını doğuran bir doğuş bulmamız gerekmez mi?</p>

    <p class="normal">— Gerekir tabii.</p>

    <p class="normal">— Peki, hangisini seçelim?</p>

    <p class="normal">— Yeniden doğuşu!</p>

    <p class="normal">— Eğer gerçekten de yeniden doğuş diye bir şey varsa, ölülerden <sup class="calibre3">[72a]</sup> canlılara dönüşümü gerçekleştiren fiilin bu yeniden doğuş olması gerekmez mi?</p>

    <p class="normal">— Kesinlikle.</p>

    <p class="normal">— Öyleyse ölülerin yaşayanlardan meydana geldiğini kabul ettiğimiz gibi, yaşayanların da ölülerden meydana geldiği noktasında da anlaştık. Vardığımız bu anlaşma doğruysa, ölülerin ruhlarının bir yerlerde bulunduğunu ve oradan yeniden hayata döndüğünü kanıtlamak için yeterli bir delildir.</p>

    <p class="normal">— Bu durum karşılıklı kabullerimizin zorunlu bir sonucu sanırım Sokrates.</p>

    <p class="normal">— Bunları kabul etmekle yanlış yapmadığımıza ikna olabilmek için şuna dikkat et Kebes: Karşıtlarda bir daire çizecek şekilde ikili doğuşu tekabül ettirmeseydik <sup class="calibre3">[72b]</sup> ve doğuş karşıtların birinden diğerine tek yönde düz bir çizgi hâlinde gelişseydi, yani geri dönmese, hatta hiç kıvrılmasaydı bütün varlıkların aynı görünüme sahip olacağını, aynı etkilere maruz kalacağını ve artık doğmayacaklarını anlıyorsun herhâlde.</p>

    <p class="normal">— Ne demek istiyorsun Sokrates?</p>

    <p class="normal">— Söylediklerimi anlamak o kadar da zor değil. Uyuyakalmanın var olduğunu, ancak uyanmanın onun karşıtı sayılmayıp uyumaktan doğmadığını varsayalım. <sup class="calibre3">[72c]</sup> Bu durumda, her şey uykuda olacağı için Endymion'un öyküsü<sup class="calibre3"><a href="../Text/sokrates_split_121.html#footnote-500-95" id="footnote-500-95-backlink">95</a></sup> de anlamını yitirir, safsata gibi görünürdü. Ayrıca varlıklar bir daha birbirlerinden ayrılmamak üzere birleşselerdi Anaksagoras'ın özdeyişi olan "her şey bir arada"<sup class="calibre3"><a href="../Text/sokrates_split_122.html#footnote-500-96" id="footnote-500-96-backlink">96</a></sup> hemen geçerlilik kazanırdı. Sevgili Kebes, hayattan nasibini alan her şey ölse ve öldükten sonra hiç değişmeden kalarak tekrar hayata dönmeseydi, sonunda her şeyin ölmesi, hiçbir şeyin hayatta kalmaması gerekmez miydi? Canlılar ölülerden değil de başka bir şeyden <sup class="calibre3">[72d]</sup> meydana gelmiş olsa ve ardı ardına ölseydi, her şeyin ölüm içinde yitip yok olmasını ne engelleyebilirdi?</p>

    <p class="normal">— Hiçbir şey engelleyemezdi Sokrates. Aslında söylediklerin bana çok doğru görünüyor.</p>

    <p class="normal">— Bence de olaylar anlattığım gibi Kebes ve böyle düşünmekle aldanmış değiliz. Yeniden doğuş var, canlılar ölülerden doğar, ölülerin ruhları yok olmaz ve iyi ruhları iyi, <sup class="calibre3">[72e]</sup> kötü ruhları da kötü bir talih bekler.</p>

    <p class="normal">Kebes söz alarak şöyle konuştu:</p>

    <p class="normal">— Sokrates, sık sık söylediğin gibi, öğrenmenin bizim için anımsamaktan başka bir şey olmadığı doğruysa, şimdi anımsadığımız şeyleri daha önceki bir tarihte öğrenmiş olmamız gerekirdi. Ancak ruhumuz şimdi sahip olduğu insan şekline bürünmeden önce bir şekilde var olmasaydı bu varsayım geçersiz olacaktı. <sup class="calibre3">[73a]</sup> Demek ki, bu yaklaşımdan da, ruhun ölümsüz olduğu sonucu çıkarılabilir.</p>

    <p class="normal">— Fakat Kebes, bu nasıl kanıtlanabilir? diye sordu Simmias söz alarak. Şu anda pek anımsayamadığım için bana biraz anımsatır mısın?</p>

    <p class="normal">— En güzel örneği vererek anımsatabilirim, dedi Kebes. Birilerine sorular sorulduğunda, uygun sorular sorularak gerçeği söylemeleri sağlanabilir. İçlerinde kesin bilgi ve doğru yargılama yetisi olmasaydı bunu yapamazlardı. Bunu geometrik şekillerle ya da onlara <sup class="calibre3">[73b]</sup> benzer başka bir şeyle sınarsak, öyle olduğunu açıkça görebiliriz.</p>

    <p class="normal">Sokrates Simmias'a dönerek şöyle dedi:</p>

    <p class="normal">— Bu örnekle de ikna olamadıysan, konuya bir de şöyle yaklaşırsak belki düşünceme katılırsın. Bilgi olarak tanımladığımız şeyin bir anımsama olduğuna inanmıyor musun?</p>

    <p class="normal">— İnanmadığımdan değil de, söz konusu edilen şeyi anımsayabilmek için ona maruz kalmam gerekir. Kebes'in söylemeye çalıştıklarıyla onu hemen hemen anımsadım ve ikna oldum. Ancak konuya dair söylemeye başladıklarını dinlemeyi de çok isterdim.</p>

    <p class="normal">— <sup class="calibre3">[73c]</sup> Öyleyse dinle beni. Bir şeyi anımsayabilmek için onu daha önceki bir tarihte öğrenmiş olmamız gerektiğinde anlaştık mı?</p>

    <p class="normal">— Elbette anlaştık.</p>

    <p class="normal">— Belirli bir şekilde gelen bilginin de anımsama olduğunda anlaştık mı? Belirli bir şekilde derken şunu kastediyorum. Bir insan gördüğü, duyduğu ya da herhangi başka bir duyusuyla algıladığı bir şey hakkında bilgi edinmekle kalmıyor, aynı zamanda başka kaynaklardan elde ettiği bilgileri de o anda aklına getiriyor. Bu durumda, o insanın algılamış olduğu "kavramı" anımsadığını söylemeye <sup class="calibre3">[73d]</sup> hakkımız yok mu?</p>

    <p class="normal">— Nasıl yani?</p>

    <p class="normal">— Bir örnek vermek gerekirse, bir insanı tanımakla bir lyrayı tanımak farklı şeylerdir.</p>

    <p class="normal">— Nasıl hayır diyebilirim?</p>

    <p class="normal">— Âşıkların bir lyra, bir elbise ya da sevgililerinin kullandığı bir nesneyi gördüklerinde neler olduğunu bilirsin herhâlde. Lyrayı tanıyınca, lyranın sahibi olan çocuğun hayali de zihinlerinde canlanır. İşte anımsama budur. Aynı şekilde Simmias'ı gören bir insanın aklına Kebes'i getirmesi gibi; buna benzer binlerce örnek verilebilir.</p>

    <p class="normal">— Zeus aşkına evet, binlerce örnek verilebilir, dedi Simmias.</p>

    <p class="normal">— <sup class="calibre3">[73e]</sup> Bu bir anımsama değil midir? Özellikle geçen zamanla ve olayı araştırma bırakıldığı için unutulmuş şeyler söz konusu olduğunda.</p>

    <p class="normal">— Muhakkak öyle.</p>

    <p class="normal">— Şunu da söyle. Bir insan, bir at ya da bir lyra resmi gördüğünde bir insanı ve Simmias'ın resmini gördüğünde Kebes'i anımsayamaz mı?</p>

    <p class="normal">— Elbette anımsar.</p>

    <p class="normal">— Peki Simmias'ın resmini gördüğünde Simmias'ın kendisini de anımsaması mümkün değil mi?</p>

    <p class="normal">— <sup class="calibre3">[74a]</sup> Mümkündür tabii.</p>

    <p class="normal">— Verdiğimiz bu örneklerden, anımsamanın bazen benzer, bazen de benzemez nesnelerden beslenebileceği ortaya çıkmıyor mu?</p>

    <p class="normal">— Çıkıyor.</p>

    <p class="normal">— Benzer bir nesneden beslenen bir anımsamada, incelenmekte olan şeyin hayale getirilen şeyle ne derecede benzeştiği düşüncesi de akla gelmez mi?</p>

    <p class="normal">— Muhakkak gelir.</p>

    <p class="normal">— O zaman şu söylediğimin doğru olup olmadığını düşün. Bir şeyin eşit olduğunu söylediğimizde, bir tahtanın başka bir tahtaya, bir taşın başka bir taşa eşit olmasından ya da buna benzer şeylerin kendi aralarındaki eşitliğinden değil, eşitlik [kavramının] kendisinden bahsetmiş oluyoruz. Böyle bir şeyin varlığını kabul edecek miyiz?</p>

    <p class="normal">— <sup class="calibre3">[74b]</sup> Zeus aşkına, kabul edeceğiz, dedi Simmias. Hem de fazlasıyla.</p>

    <p class="normal">— Onun ne olduğunu bilecek miyiz?</p>

    <p class="normal">— Kesinlikle bileceğiz.</p>

    <p class="normal">— Peki bu bilgiyi nereden edindik? Demin konuştuğumuz tahtaların, taşların ve onlara benzer şeylerin eşit olduğunu görünce, onlardaki eşitlikten farklı olan bu eşitliği düşünmüş olabilir miyiz? Yoksa sence farklı değil mi? Konuyu bir de şu açıdan incele. Eşit taşlarla eşit tahtaların, aynı oldukları hâlde bazılarına eşit göründüğü, bazılarına da eşit görünmediği olmuyor mu?</p>

    <p class="normal">— Oluyor tabii.</p>

    <p class="normal">— <sup class="calibre3">[74c]</sup> Ama eşitlik [kavramının] kendisi, sana eşitsizlik olarak göründü mü hiç?</p>

    <p class="normal">— Hiçbir zaman görünmedi Sokrates.</p>

    <p class="normal">— Öyleyse nesnelerde gördüğün eşitlikle, eşitlik kavramı aynı şey değil.</p>

    <p class="normal">— Kanımca hiçbir şekilde değil Sokrates.</p>

    <p class="normal">— Bununla beraber eşitlik kavramı hakkında, ondan farklı olan bu eşitliklerden esinlenerek bilgi edinmedin mi?</p>

    <p class="normal">— Doğru söylüyorsun.</p>

    <p class="normal">— Eşitlik kavramı onlara benzese de benzemese de mi?</p>

    <p class="normal">— Evet öyle.</p>

    <p class="normal">— Zaten bunun hiçbir önemi yok, çünkü bir şeye baktığında <sup class="calibre3">[74d]</sup> bu gördüğün şey, sana ona benzer ya da ondan farklı başka bir şeyi düşündürüyorsa, bunun bir anımsama olması gerekir.</p>

    <p class="normal">— Kesinlikle.</p>

    <p class="normal">— O zaman söyle bana, tahtaların eşitliği ve az önce konuştuğumuz eşitlik kavramı şöyle bir şey mi: Eşit şeyler bize, eşitlik kavramının öngördüğü şekilde eşit mi görünüyorlar, yoksa onlarda eşitlik kavramıyla özdeşleşmelerini engelleyen bir eksiklik mi var?</p>

    <p class="normal">— Onlarda epey eksiklik var.</p>

    <p class="normal">— O hâlde şu noktada anlaştık. Bir insan bir şey gördüğünde: "Şu anda görmekte olduğum şey başka bir şeye benzemeye meylettiği hâlde <sup class="calibre3">[74e]</sup> bazı eksiklikleri yüzünden ondan aşağı kalıyor," diye düşünürse, bu düşüncedeki kişinin tam olmasa da gördüğü şeye benzeyen, ama daha aşağı olduğunu kabul ettiği şeyi daha önce görmüş olması gerekmez mi?</p>

    <p class="normal">— Mutlaka gerekir.</p>

    <p class="normal">— Eşitler ve eşitlik kavramıyla ilgili aynı duyguları biz de yaşamadık mı?</p>

    <p class="normal">— Şüphesiz yaşadık.</p>

    <p class="normal">— Demek ki biz de ilk kez eşit şeyleri gördüğümüz zaman, "Bütün bunlar, <sup class="calibre3">[75a]</sup> eşitlik kavramının öngördüğü şekilde eşit olmak istiyorlar, ama onunla kıyaslandıklarında ondan aşağı kalıyorlar," diye düşündüğümüze göre eşitliği daha önce görmüş olmamız gerekir.</p>

    <p class="normal">— Öyledir.</p>

    <p class="normal">— Şu noktada da anlaşmış olmalıyız. Bu düşünce görme, dokunma ya da diğer duyularımızdan biri vasıtasıyla oluşmuştur ve ancak öyle oluşabilir. Söylediklerim bütün duyularımız için geçerlidir.</p>

    <p class="normal">— En azından, verdiğin örnekle ilgili olarak, bütün duyular için geçerlidir Sokrates.</p>

    <p class="normal">— Yine de her hâlükârda, "Bütün eşitler, eşitliği arzular ve <sup class="calibre3">[75b]</sup> bazı yönlerden ondan eksiktir," düşüncesini bize duyularımızın vermiş olması gerekir ya da bunu başka nasıl ifade edebiliriz?</p>

    <p class="normal">— Öyle ifade edilebilir.</p>

    <p class="normal">— O hâlde görmeye, duymaya ya da başka duyularımızı kullanmaya başlamadan önce, eşitlik kavramının ne olduğunu öğrenmiş olmamız gerekir. Duyularımızla algıladığımız eşitleri, bu eşitlik kavramına indirgeyebilmemiz ve bu eşitlerin eşitlik kavramına yaklaşmaya çalıştıklarını, fakat bunda başarılı olamadıklarını fark etmemiz ancak böyle mümkün olacaktır.</p>

    <p class="normal">— Daha önce konuştuklarımızın kaçınılmaz bir sonucudur bu Sokrates.</p>

    <p class="normal">— Dünyaya gelir gelmez görmeye, duymaya ve diğer duyularımızı kullanmaya başladığımız doğru değil mi?</p>

    <p class="normal">— Kesinlikle öyle.</p>

    <p class="normal">— <sup class="calibre3">[75c]</sup> O hâlde, eşitlik bilgisini daha önceden edinmiş olmamız gerekir.</p>

    <p class="normal">— Evet.</p>

    <p class="normal">— Demek ki, göründüğü kadarıyla bu bilgiyi mecburen doğmadan önce edinmiş olmalıyız.</p>

    <p class="normal">— Öyle görünüyor.</p>

    <p class="normal">— Eğer bu bilgiye sahip olarak doğmuş ve onu doğmadan önce kazanmışsak, aynı şekilde büyüklük, küçüklük ve bütün benzer kavramları da doğmadan önce biliyor olmamız gerekmez mi? Burada söz ettiğimiz <sup class="calibre3">[75d]</sup> eşitlik, güzellik, iyilik, doğruluk, kutsallık ve her zaman söylediğim gibi, sorduğumuz sorularla verdiğimiz yanıtlarda "neyin ne olduğunu" belirten şeylerin tümüdür. Demek ki doğmadan önce, bütün bu şeyler hakkında bilgi sahibi olmamız gerekir.</p>

    <p class="normal">— Öyledir.</p>

    <p class="normal">— Bu bilgilere sahip olduktan sonra, her seferinde onları unutmasaydık, hep onları bilerek doğmakla kalmaz, yaşadığımız sürece de onları biliyor olurduk. Çünkü "bilmek", bir konu hakkında kazanılmış bilgileri muhafaza edip yitirmemektir. Aynı şekilde "unutmak" da kazanılmış bilgiyi yitirmek değil midir Simmias?</p>

    <p class="normal">— <sup class="calibre3">[75e]</sup> Kuşkusuz öyledir Sokrates.</p>

    <p class="normal">— Öte yandan, bu bilgiyi doğmadan önce edindiğimizi ve doğarken yitirdiğimizi varsayalım. Devamında duyularımızın yardımıyla, daha önceden bildiklerimizi yeniden elde edersek, "öğrenmek" adını verdiğimiz şey, bize ait olan bilginin tekrar kazanımı olmaz mı? Buna, "yeniden anımsamak" dersek doğru adlandırmış olmaz mıyız?</p>

    <p class="normal">— Elbette.</p>

    <p class="normal">— <sup class="calibre3">[76a]</sup> Anlaşıldığı kadarıyla, bir şeyi görme, duyma ya da diğer duyulardan biriyle algılayıp, onun algılanan şeye benzeyip benzememesinden bağımsız olarak, unutulan başka bir şeyle yakınlığı olduğunu düşünmek bize makul görünmüştü. Tekrar ediyorum, sonunda iki şıktan biri geçerlidir. Ya kavramların bilgisine sahip olarak doğuyor ve onları yaşadıkça muhafaza ediyoruz ya da doğduktan sonra öğreniyoruz ve bu durumda daha önceden bildiklerimizi anımsamaktan başka bir şey yapmıyoruz. Bu durumda öğrenme anımsamadır.</p>

    <p class="normal">— Söylediklerin tamamıyla doğru Sokrates.</p>

    <p class="normal">— O hâlde ikisinden hangisini seçeceksin Simmias? Biz bu bilgilerle mi doğuyoruz, <sup class="calibre3">[76b]</sup> yoksa daha önceden bildiklerimizi yeniden mi anımsıyoruz?</p>

    <p class="normal">— Şu anda hangisini seçeceğimi bilemiyorum, Sokrates.</p>

    <p class="normal">— Ama şu ikisi arasında seçim yapabilirsin. Bir insan iyi bildiği bir konu hakkında fikir sahibi olabilir mi yoksa olamaz mı?</p>

    <p class="normal">— Kesinlikle olur Sokrates.</p>

    <p class="normal">— Şu anda konuştuğumuz konular hakkında herkesin fikir yürütebileceğine inanıyor musun?</p>

    <p class="normal">— İnanabilmeyi çok isterdim, ama yarın bu saatte bunu hakkıyla yapabilecek kimse kalmayacak, korkarım.</p>

    <p class="normal">— <sup class="calibre3">[76c]</sup> Demek herkesin bu gerçekleri bildiğini sanmıyorsun Simmias.</p>

    <p class="normal">— Hiçbir şekilde bilmiyorlar.</p>

    <p class="normal">— Ama daha önce bildikleri şeyleri tekrar anımsıyorlar, öyle mi?</p>

    <p class="normal">— Evet öyle.</p>

    <p class="normal">— Ruhlarımız bunları ne zaman öğrendi peki? İnsan olarak dünyaya geldiğimizde değil tabii.</p>

    <p class="normal">— Kesinlikle hayır.</p>

    <p class="normal">— Öyleyse daha önceden olmalı.</p>

    <p class="normal">— Evet.</p>

    <p class="normal">— Demek ki Simmias, ruhlar insan şekline bürünmeden önce de bedenlerden ayrı olarak vardılar ve düşünme yetisine sahiptiler.</p>

    <p class="normal">— Bütün bilgileri doğarken elde etmemişlerse tabii Sokrates, çünkü geriye sadece bu alternatif kalıyor.</p>

    <p class="normal">— <sup class="calibre3">[76d]</sup> Öyle olsun sevgili yoldaşım. Az önce, onlara sahip olarak dünyaya gelmediğimiz konusunda anlaştığımıza göre, bu bilgileri ne zaman yitiriyoruz? Onları öğrenir öğrenmez mi yitiriyoruz, yoksa senin önerebileceğin daha uygun bir zaman var mı?</p>

    <p class="normal">— Yok Sokrates, sadece farkında olmadan anlamsız şeyler söyledim.</p>

    <p class="normal">— Öyleyse Simmias durumumuz şu değil mi? Sürekli tekrarladığımız güzel, iyi ve buna benzer diğer özler<sup class="calibre3"><a href="../Text/sokrates_split_123.html#footnote-500-97" id="footnote-500-97-backlink">97</a></sup> varsa <sup class="calibre3">[76e]</sup> ve biz duyularla gelen her şeyi daha önceden var olan bu özlere indirgiyorsak, bu özlerin önceden var olması gibi ruhlarımız da biz dünyaya gelmeden önce var olmalıydı. Ama bu özler hiç var olmadıysa, söylediklerimizin anlamı kalmıyor. Durum öyle değil mi? Bizler daha doğmadan hem bütün bu kavramlar hem de ruhlarımız var olmak zorundaydı. Ama kavramların var olmaması durumunda ruhlar da var olamazdı.</p>

    <p class="normal">— Söylediklerin bana kesinlikle tutarlı görünüyor Sokrates ve doğuşumuzdan önce hem özlerin <sup class="calibre3">[77a]</sup> hem de ruhların var olduğunu savunan düşüncelerini çok güzel destekliyor. Bana kalırsa, az önce bahsettiğin güzel, iyi ve onlara benzer bütün diğer kavramların var oluşu kadar kesinlikle inandığım başka bir şey yok. Bence gösterdiğin kanıtlar yeterince inandırıcıydı.</p>

    <p class="normal">— Ya Kebes bu konuda neler düşünüyor? Çünkü onu da ikna etmeliyiz.</p>

    <p class="normal">— Öne sürülen fikirleri kuşkuyla karşılama konusunda tanıdığım en ısrarcı insan olmasına karşın, tatmin olduğunu sanıyorum, dedi Simmias. <sup class="calibre3">[77b]</sup> Ruhumuzun biz doğmadan önce var olduğuna yeterince ikna olmuş olmalı. Ama biz öldükten sonra da var olmaya devam ettiğine ben de hâlâ ikna olmuş değilim Sokrates. Çünkü daha önce Kebes'in de belirttiği gibi, bir insanın ölmesiyle ruhunun dağılıp yok olacağına dair genel kanı hâlâ içimizde yaşıyor. Gerçekten de ruhun önceden var olmasını, herhangi başka bir noktadan hareket ederek insan bedenine kavuşmasını ve bedenden kurtulduktan sonra onun gibi sona ererek yok olmasını ne engelleyebilir?</p>

    <p class="normal">— <sup class="calibre3">[77c]</sup> Doğru söylüyorsun Simmias, dedi Kebes. Göründüğü kadarıyla, ruhumuzun biz doğmadan önce var olduğu iddiası kanıtlanması gereken şeyin ancak yarısıydı. İspatın tam olabilmesi için, ruhun biz öldükten sonra, aynen biz doğmadan önce var olduğu gibi var olmayı sürdüreceğinin de kanıtlanması gerekiyor.</p>

    <p class="normal">— Simmias ve Kebes, şimdi tartıştığımız savı az önce kabul ettiğiniz, bütün canlıların ölülerden doğduğuna ilişkin savla birleştirirseniz, istediğiniz kanıtı size hemen sağlayabilirim. <sup class="calibre3">[77d]</sup> Ruhumuzun daha önceden var olduğu, başka bir hareket noktasından değil de ölmekten ya da ölümden hayata kavuşup doğduğu doğru ise, tekrar hayata döneceği için ölümden sonra da var olması gerekmez mi? İşte istediğiniz şey şimdi kanıtlandı. Bununla beraber Kebes, sen ve arkadaşın Simmias'ın bu meseleyi memnuniyetle daha da derinleştirmeye meyilli olduğunuz ve ölüm özellikle durgun değil de <sup class="calibre3">[77e]</sup> fırtınalı bir havada gerçekleştiğinde, rüzgârın ruhu alıp dağıtmasından çocuklar gibi korktuğunuz anlaşılıyor.</p>

    <p class="normal">— O hâlde Sokrates, bu gibi korkularımız varmış gibi bizi ikna etmeye çalış, dedi Kebes gülerek. Ama belki de korkan bizler değiliz, böyle şeylerden korkan belki de içimizdeki çocuktur. Bir öcüden korkar gibi ölümden korkmaması için sen asıl onu ikna etmeye çalış.</p>

    <p class="normal">— Onu korkularından kurtarmak için her gün bir epodi<sup class="calibre3"><a href="../Text/sokrates_split_124.html#footnote-500-98" id="footnote-500-98-backlink">98</a></sup> okumanız gerekecek.</p>

    <p class="normal">— <sup class="calibre3">[78a]</sup> Sen bizi terk etmek üzere olduğuna göre, usta bir epodi okuyucusunu nereden bulabiliriz Sokrates?</p>

    <p class="normal">— Hellas çok büyüktür Kebes ve bir sürü iyi insan bulunabilir. Ayrıca birçok barbar kabilesi de var. Böyle bir okuyucuyu bu insanların arasında aramalısınız; bunu yaparken de hiçbir masraftan, hiçbir zahmetten kaçınmayın, çünkü paranızı harcayabileceğiniz daha önemli hiçbir şey yoktur. Ancak o okuyucuyu kendi aranızda da arayabilirsiniz, çünkü belki de bu işi sizden iyi yapanı bulamazsınız.</p>

    <p class="normal">— Öyle yaparız Sokrates. Ama senin de hoşuna gidiyorsa eğer, <sup class="calibre3">[78b]</sup> kaldığımız yerden sohbetimize devam edelim.</p>

    <p class="normal">— Hoşuma gidiyor, hem de çok! Nasıl hoşuma gitmez?</p>

    <p class="normal">— Haklısın.</p>

    <p class="normal">— Kendimize bir soru sormamız gerekir, diye devam etti Sokrates. Hangi şey dağılıp yok olabilir ve bizler nelerin dağılıp yok olacağından korkuyor, nelerin dağılıp yok olacağından korkmuyoruz. Daha sonra da ruhun bu iki gruptan hangisine dâhil olduğuna bakarak, edineceğimiz sonuçlara göre ruhumuz için cesaretlenmeye ya da korkmaya karar veririz.</p>

    <p class="normal">— Doğru söylüyorsun.</p>

    <p class="normal">— <sup class="calibre3">[78c]</sup> Birleştirilmiş ya da doğası birleşik olan şeylerin, aynen birleştikleri gibi bileşenlerine ayrılmaları beklenmez mi? Aynı şekilde, birleşik olmayan bir şey varsa, onun da parçalara dağılmaması gerekmez mi?</p>

    <p class="normal">— Seninle aynı düşüncedeyim, dedi Kebes.</p>

    <p class="normal">— Hep aynı görünümü muhafaza eden, hep aynı durumda kalan şeyler birleşmemiş olanlar ise, her seferinde farklı olan ve aynı durumu muhafaza etmeyenler de birleşik olanlar değil mi?</p>

    <p class="normal">— Bence de öyle.</p>

    <p class="normal">— Şimdi de daha önce konuştuklarımıza dönelim. <sup class="calibre3">[78d]</sup> Sorularımızla yanıtlarımızda varlıkların özlerine değindiğimiz kavramlar hep aynı durumda mı yoksa her seferinde değişiyorlar mı? Eşit, güzel ve genel olarak varlıkların özüne değinen bütün kavramlar herhangi bir değişikliğe uğruyorlar mı ve uğruyorlarsa hangisine uğruyorlar? Yoksa her birinin kimliğine ait tek ve biricik bir görünümü olup hiçbir şekilde hiçbir değişikliğe uğramıyor mu?</p>

    <p class="normal">— Onların hiç değişmeden hep aynı kalmaları gerekir Sokrates, dedi Kebes.</p>

    <p class="normal">— Peki güzel, iyi ya da diğer özelliklere ait, özleriyle aynı adı taşıyan bunca insan, at, <sup class="calibre3">[78e]</sup> elbise ve diğer varlıklara ne oluyor? Bunlar hep aynı mı kalıyorlar, özlerinin tam karşıtı mı oluyorlar ya da ne özleriyle ne de kendi aralarında benzeşerek kimliklerinden uzaklaşıyorlar mı?</p>

    <p class="normal">— Onlar, dedi Kebes, hiçbir zaman aynı kalmıyorlar.</p>

    <p class="normal">— <sup class="calibre3">[79a]</sup> Demek ki onlara dokunabiliyor, görebiliyor ve diğer duyularınla algılayabiliyorsun, oysa kimliklerini muhafaza eden diğerlerini sadece düşünce yoluyla algılayabiliyorsun, çünkü onlar görünür değil görünmezdir.</p>

    <p class="normal">— Her açıdan doğru konuşuyorsun Sokrates.</p>

    <p class="normal">— İstersen şimdi, varlıkların biri görünür, diğeri görünmez olmak üzere iki farklı gruba ait olduklarını kabul edelim.</p>

    <p class="normal">— Kabul edelim.</p>

    <p class="normal">— Görünmezlerin hep aynı kaldığını, görünürlerin de hiçbir zaman aynı kalmadığını kabul edelim.</p>

    <p class="normal">— Bunu da kabul edelim.</p>

    <p class="normal">— <sup class="calibre3">[79b]</sup> Devam edelim o zaman. Bizde ruh ve bedenden başka bir şey var mı?</p>

    <p class="normal">— Başka hiçbir şey yok.</p>

    <p class="normal">— Peki, beden iki gruptan hangisine daha yakın ve hangisiyle benzerlikleri daha fazla?</p>

    <p class="normal">— Bu sorunun yanıtı apaçık. Görünür olana yakın.</p>

    <p class="normal">— Ya ruh? Görünür mü, görünmez mi?</p>

    <p class="normal">— Görünmez, Sokrates. En azından insanlar için öyle.</p>

    <p class="normal">— Biz görünür ve görünmezleri konuşurken insan doğasını temel almıştık. Sen başka bir şey mi sandın?</p>

    <p class="normal">— İnsan doğasını temel aldığımızı biliyorum.</p>

    <p class="normal">— Ruh için ne demiştik? Göründüğüne mi yoksa görünmediğine mi karar vermiştik?</p>

    <p class="normal">— Görünmediğine.</p>

    <p class="normal">— Yani o görünmezdir.</p>

    <p class="normal">— Evet öyle.</p>

    <p class="normal">— Demek ki, ruh görünmeze bedenin benzediğinden daha çok benzer, beden de görünüre benzer. Öyle mi?</p>

    <p class="normal">— <sup class="calibre3">[79c]</sup> Elbette öyle Sokrates.</p>

    <p class="normal">— Az önce şunu da söylemiştik: Ruh bir şeyi incelemek için bazen görmenin, işitmenin ya da başka bir duyunun aracılığıyla bedeni kullanır, çünkü bir şeyi "bedenin aracılığıyla incelemek" aslında duyuların aracılığıyla incelemek anlamına gelir. Ruh bu durumda, beden tarafından aynı kalmayan şeylere doğru sürüklenir ve onlara temas ettiği için sağa sola savrulur, altüst olur ve sarhoş olmuş gibi başı döner.</p>

    <p class="normal">— Kesinlikle.</p>

    <p class="normal">— <sup class="calibre3">[79d]</sup> Oysa bir incelemeyi kendi başına yaptığında, her zaman var olan, arı, ölümsüz ve hiç değişmeden aynı kalan şeylere doğru yükselerek, herhangi bir engelle karşılaşmaması durumunda, onlara yakınlığı yüzünden hep yanlarında kalır. İşte o zaman sağa sola savrulması biter, o şeylerle temas ettiği için kimliğini hiç yitirmez ve onlarla birlikte hep aynı kalır. İşte ruhun bu hâline sağduyu denir.</p>

    <p class="normal">— Her bakımdan güzel ve doğru konuştun Sokrates.</p>

    <p class="normal">— Az önce ve hemen şimdi konuştuklarımızın ışığında, <sup class="calibre3">[79e]</sup> sence ruh bu iki gruptan hangisine daha çok benzer ve hangisine daha yakındır?</p>

    <p class="normal">— Bu yöntem baz alındığında, en zor öğrenenler bile, ruhun her bakımdan ve her zaman hep aynı kalana, aynı kalmayandan daha çok benzediğini kabul edecektir.</p>

    <p class="normal">— Ya beden?</p>

    <p class="normal">— O da değişene benzer.</p>

    <p class="normal">— Şimdi konuya başka bir açıdan bakalım. Ruhla beden birlikte olduklarında, <sup class="calibre3">[80a]</sup> doğa bedene hizmet etmeyi ve yönetilmeyi, ruha ise yönetmeyi ve hükmetmeyi emreder. Buna göre sence ikisinden hangisi ilahîye, hangisi beşeriye benzer? Yoksa ilahî olan yönetmek ve hükmetmek, beşeri olan da yönetilmek ve hükmedilmek için yaratılmamış mıdır sence?</p>

    <p class="normal">— Ben de senin gibi düşünüyorum.</p>

    <p class="normal">— Öyleyse ruh ikisinden hangisine benzer?</p>

    <p class="normal">— Bedenin beşeri olana, ruhun da ilahî olana benzediği çok açık Sokrates.</p>

    <p class="normal">— Daha önce anlaştığımıza göre, şöyle bir sonuca varıp varamayacağımızı incele Kebes: <sup class="calibre3">[80b]</sup> Ruh büyük oranda ilahî, ölümsüz, anlaşılır, tek görünümlü, dağılmayan ve her zaman aynı kalana benzer. Beden de beşeri, ölümlü, anlaşılmaz, çok görünümlü, dağılabilen ve hiç aynı kalmayana benzer. Kebes dostum, söylediklerimiz dışında, böyle olmadığını iddia eden başka bir şey söyleyebilir miyiz?</p>

    <p class="normal">— Söyleyemeyiz Sokrates.</p>

    <p class="normal">— Durum böyle olduğuna göre bedenin çabuk dağılması, oysa ruhun ya hiç dağılmaması ya da zor dağılması gerekmez mi?</p>

    <p class="normal">— <sup class="calibre3">[80c]</sup> Başka nasıl olabilir?</p>

    <p class="normal">— O zaman şöyle düşün: Bir insan öldüğünde, onun görünen kısmının, yani görünür bir yerde bulunan bedeninin, başka bir deyişle bizim ceset dediğimiz şeyin dağılması, çürümesi ve duman olup uçması beklenirken, bunların hiçbiri hemen gerçekleşmez ve beden uzun süre dayanır. Hatta ölen insan sağlıklı ve genç olduğunda bu süre daha da uzun olur. Mısır'da yapıldığı gibi, bedenin içi boşaltılıp mumyalandığında, hesaplanamayacak kadar uzun bir süre boyunca hemen hemen hiç bozulmadan da kalabilir. <sup class="calibre3">[80d]</sup> Ayrıca, bedenin bazı parçaları çürüse bile kemikler, sinirler ve onlara benzer bazı başka parçalar, tabiri caizse "ölümsüz" kalır.</p>

    <p class="normal">— Evet.</p>

    <p class="normal">— Oysa ruh, tanrının izniyle benim ruhumun da oraya gideceği, kendisine yakışan yüksek, arınmış ve görünmez bir yerde, kendi adıyla anmak gerekirse Hades'te, iyi ve bilge bir tanrının yanına gider. Şansımıza, doğası gereği böyle üstünlüklere sahip olan ruh, bedenden kurtulur kurtulmaz, insanların çoğunun inandığı gibi rüzgârla savrulup yok olabilir mi? <sup class="calibre3">[80e]</sup> Hayır, sevgili dostlarım Kebes ve Simmias, öyle bir şey olmaz. Tam tersine, size şimdi anlatacağım gibi olur: Ruh bedenden ayrılırken arıdır, kendisiyle birlikte bedenden hiçbir şey götürmez. Hayatı boyunca, onunla kendi arzusuyla hiçbir ilişkide bulunmadığı gibi, ondan uzak durur, kendi içine yoğunlaşır. Hep bunu amaçlaması, doğru bir şekilde felsefe yaptığını, kendini kolay bir şekilde ölmeye hazırladığını gösterir. <sup class="calibre3">[81a]</sup> Yoksa sence bu ölüme hazırlanmak değil midir?</p>

    <p class="normal">— Sana aynen katılıyorum.</p>

    <p class="normal">— Durumu bu olduğu için, ruh kendisine benzeyen, görünmez, ilahî, ölümsüz ve sağduyulu olana yönelir. Ona, amaçsızca dolanmaktan, zihin yorgunluğundan, korkulardan, vahşi aşklardan ve insan doğasının diğer kötülüklerinden kurtulmuş bir hâlde, mutluluğun doruklarında ulaşır. Mistik tapınmalara, kabul edilenlere yakıştırıldığı gibi, zamanının geri kalanını tanrıların yanında geçirir. Öyle mi konuşalım Kebes, yoksa farklı şeyler mi söyleyelim?</p>

    <p class="normal">— Zeus aşkına, öyle konuşalım, dedi Kebes.</p>

    <p class="normal">— <sup class="calibre3">[81b]</sup> Buna karşılık sürekli bedenle birlikte olduğu, bakımına özen gösterdiği, onu sevdiği, istek ve arzularına önem verdiği için ruhun bedenden arınmamış ve kirli bir hâlde ayrıldığını varsayalım. Dokunulabilen, görülebilen, yenebilen, şehvet uyandırabilen bedene ilişkin şeyler dışında hiçbir şey ona gerçek görünmesin, tam tersine, gözlere karanlık ve görünmez gelen, sadece felsefe yoluyla algılanarak anlaşılabilen şeylerden nefret etmeye, korkmaya ve onlardan uzak kalmaya alışkın olsun. <sup class="calibre3">[81c]</sup> Bu durumda olan ruhun bedenden ayrıldığında katışıksız ve arı olabileceğine inanıyor musun?</p>

    <p class="normal">— Kesinlikle hayır.</p>

    <p class="normal">— Ama sürekli bedenle birlikte olmanın ve onunla ilgilenmenin sonucunda, bedenin ruha sımsıkı sarılarak ruhun bir parçası olduğuna inandığını sanıyorum.</p>

    <p class="normal">— Elbette.</p>

    <p class="normal">— Bedene ait olanı ağır, dünyevi ve görünebilir saymak gerekir dostum. Bu durumda bedeni çevreleyen ruh, görünmezin ve Hades adı verilen bilinmezin korkusuyla ağırlaşarak duyularla algılanabilen dünyaya doğru çekilir. <sup class="calibre3">[81d]</sup> Bedenlerinden tamamen ayrılamayarak görünürle ilişiğini kesemeyen ruhlar, hayaletler gibi, gölgeler ve yansımalar gibi mezarlarla anıtların arasında dolaşır dururlar.</p>

    <p class="normal">— Söylediklerin akla yatkın geliyor Sokrates.</p>

    <p class="normal">— Öyledir elbette Kebes. Ayrıca sağda solda dolaşan bu ruhlar iyilerin değil, kötü yaşadıkları bir önceki hayatlarının cezasını çeken kötülerin ruhlarıdır. Peşlerinden gelenin, yani bedenin arzuları, <sup class="calibre3">[81e]</sup> tekrar bir bedenle birleşmelerini sağlayana kadar dolanmaya devam ederler. Doğal olarak, birleştikleri bedenin alışkanlıkları da kendi dünyevi yaşamları süresince tanıdıkları türden alışkanlıklar olur.</p>

    <p class="normal">— Ne demek istiyorsun Sokrates?</p>

    <p class="normal">— Bir örnek vermek gerekirse oburluğa, şehvete ve içkiye meraklıların, tutkularını gemlemeyi başaramayanların ruhları eşek ve benzeri hayvanların bedenlerine girer. <sup class="calibre3">[82a]</sup> Sen de aynı düşüncede değil misin?</p>

    <p class="normal">— Söylediğin çok mantıklı!</p>

    <p class="normal">— Haksızlığa, zulme ve yağmalamaya meyilli olanlar da kurt, çaylak ve atmacaların bedenlerine bürünürler. Bu türden ruhlar başka nereye gidebilir ki?</p>

    <p class="normal">— Kesinlikle benzer hayvanlara giderler, dedi Kebes.</p>

    <p class="normal">— Bu durumda diğer ruhların sonunun da hayatta iken yaptıklarına göre şekillendiği besbelli değil mi?</p>

    <p class="normal">— Besbelli, başka nasıl olabilirdi ki?</p>

    <p class="normal">— Ruhların en mutlularıyla en iyi yerlere gidenleri, felsefe ya da zekânın yardımı olmadan, <sup class="calibre3">[82b]</sup> alışkanlık ve çalışmaları sayesinde, sağduyu ve adalet adı verilen siyasi ve toplumsal erdemlerle uğraşanlar değil mi?</p>

    <p class="normal">— Onlar hangi bakımdan en mutludurlar?</p>

    <p class="normal">— Onlar, ölümden sonra arı, eşek arısı ve karınca gibi toplumsal ve yumuşak huylu hayvan soylarının, hatta tekrar insanların bedenine bürünerek ölçülü insanları oluşturdukları için mutludurlar.</p>

    <p class="normal">— Tabii.</p>

    <p class="normal">— Ancak tanrılar katına yükselmek felsefe yapmayanlara <sup class="calibre3">[82c]</sup> ve fani dünyadan ayrılırken tamamen arınmayanlara yasaktır, bu sadece öğrenmeyi sevenlerin hakkıdır. İşte bu yüzden dostlarım Simmias ve Kebes, hakkıyla filozof denmeye layık olanlar bedenin tüm arzularından uzak dururlar, onlara karşı koyup teslim olmazlar. Ne maddiyata düşkün çoğu insan gibi servetlerini yitirip yoksul düşmekten, ne de mevki ve şöhret tutkunları gibi itibar ve mevkilerini yitirmekten korkarlar. Onlar bu tür arzulardan uzak dururlar.</p>

    <p class="normal">— Haklısın Sokrates, böyle davranmak onlara yakışmaz, dedi Kebes.</p>

    <p class="normal">— <sup class="calibre3">[82d]</sup> Zeus aşkına Kebes, gerçekten de öyle. Bu durumda ruhlarına özen gösteren ve önemsemediklerinden bedenlerini hiç düşünmeyip onun için yaşamayanlar, bedenlerine tutkun olup nereye gittiklerini bilmeyenlerle aynı yolu takip etmezler. Felsefeye ve onun kazandırdığı arınmayla bedenden kurtuluşa aykırı davranmamaları gerektiğinin bilincinde olarak felsefeye yönelirler ve onun işaret ettiği yolu tutarlar.</p>

    <p class="normal">— Bu nasıl olur Sokrates?</p>

    <p class="normal">— Söyleyeyim! Bilgiyi sevenler, bedenlerine yapışarak ona sımsıkı bağlanan, <sup class="calibre3">[82e]</sup> gerçek varlıkları kendi imkânlarıyla değil de bir hapishanede bulunuyorlarmışçasına bedenlerinin aracılığıyla algılamaya zorlanan ve mutlak bir cehalet içinde bulunan ruhları felsefenin denetimine geçtiğinde, bu korkunç hapishaneyi arzularının inşa ettiğini ve bizzat hapsedilen kendilerinin bu bağları daha da sıkılaştırdığını görürler. <sup class="calibre3">[83a]</sup> Bilgiyi sevenler, bu durumda bulunan ruhlarını ele geçiren felsefenin, ruhlarını tatlı tatlı teselli ettiğini, görme, duyma ve diğer duyular aracılığıyla edinilen bilgilerin aldatıcı olduğunu söyleyerek onu kapalı kaldığı hapishaneden kurtarmaya çalıştığını bilirler. Felsefe, ruhu kesin ihtiyaç duymadığı sürece duyulardan uzak durmaya, kendisinden başka kimseye güvenmemeye <sup class="calibre3">[83b]</sup> ve gerçek varlıkları sadece kendisinin algılayabileceğine ikna ederek dikkatini toplamasını, kendi içine yoğunlaşmasını teşvik eder. Aynı şekilde, kendisi görünmeyen ve düşünce yoluyla kavranabilen şeyleri algılayabilirken, diğer duyularla incelendiklerinde faklı durumlarda, farklı şekiller alabilen şeyleri, duyularla algılanabilir ve görünür oldukları için gerçek kabul etmemesini söyler. Gerçek bir filozofun ruhu, böyle bir kurtuluşa karşı gelmemesi gerektiğine inanarak zevklerden, tutkulardan, keder ve korkulardan uzak durur. Bu zevk, keder, korku ve tutkuların aşırılıkları sonucunda, <sup class="calibre3">[83c]</sup> sadece böylesi durumlarda başa gelmesi beklenebilecek hastalanmak ya da varını yoğunu tutkuları uğruna saçıp savurmak gibi felaketler dışında, bütün felaketlerin en büyüğü ve en kötüsü de başına gelebilir.</p>

    <p class="normal">— Bu felaket nedir Sokrates, diye sordu Kebes.</p>

    <p class="normal">— İnsan ruhu aşırı mutluluk ya da acı duyduğunda, hiç de öyle olmadığı hâlde, bu duyguları açık ve gerçek nedenler yüzünden yaşadığını sanabilir. Oysa bu nedenler genellikle görünür nedenlerdir, öyle değil mi?</p>

    <p class="normal">— Elbette.</p>

    <p class="Style">— <sup class="calibre3">[83d]</sup> Özellikle böylesi durumlarda, ruh bedene sımsıkı bağlı değil midir?</p>

    <p class="Style">— Ne şekilde bağlıdır?</p>

    <p class="Style">— Her acı ve her mutluluk, bir çivi gibi ruhu bedene çiviler, onu bedene yapıştırarak maddi özellikler kazanmasını sağlar ve bedenin doğru saydığı şeyleri kendisinin de doğru saymasına neden olur. Bedenin değer yargılarını sahiplenerek onunla aynı şeyleri sevmeye başladığından bedenle aynı alışkanlıklara, aynı hayat tarzına sahip olur ve Hades'e hiçbir zaman arınmış hâlde gidemez. Ruh, terk ettiği bedenle kirlenmiştir, <sup class="calibre3">[83e]</sup> hemen başka bir bedene girer ve ekilmiş bir tohum gibi orada kök salar. Bu yüzden ilahî, arınmış ve değişmeyenle bir araya gelme imkânını bulamaz.</p>

    <p class="Style">— Söylediklerin çok doğru Sokrates, dedi Kebes.</p>

    <p class="normal">— Bilgiyi gerçekten sevenler, insanların çoğunun sandığı nedenlerden değil, işte bu yüzden görgülü ve cesurdurlar. Yoksa sen de insanların çoğuyla aynı fikirde misin?</p>

    <p class="normal">— <sup class="calibre3">[84a]</sup> Hayır değilim.</p>

    <p class="normal">— Olmamalısın da! Filozofun ruhu işte böyle düşünür. Felsefe kendisini bağlarından kurtardığında, yeniden haz ve acılara kapılarak tekrar bedenine zincirlenmek, örgüsünü gereksiz yere söküp ören Penelope<sup class="calibre3"><a href="../Text/sokrates_split_125.html#footnote-500-99" id="footnote-500-99-backlink">99</a></sup> gibi boşuna uğraşmak üzere kurtardığına inanmaz. Tam tersine zevk ve acılardan uzak durur, mantıklı düşünceyi izler ve ondan ayrılmaz; <sup class="calibre3">[84b]</sup> gerçek, ilahî ve düşüncelerden üstün olana gözlerini dikerek ondan beslenir ve hayatının sonuna kadar öyle yaşaması gerektiğine inanır. Ölümünden sonra insanca kusurlarından arınmış olarak kendisine benzeyene ve yakın olana gider. Bunları yaptıktan sonra Simmias ve Kebes, bedenden ayrıldığı an dağılmaktan, rüzgârda savrulmaktan ve uçup giderek yok olmaktan hiç korkmaz.</p>

    <p class="Style"><sup class="calibre3">[84c]</sup> Sokrates'in bu sözlerini uzun süren bir sessizlik takip etti. Yüzüne bakıldığında az önce konuşulanları düşündüğü anlaşılıyordu. Biz geri kalanların çoğu da aynı durumdaydı. Kebes ile Simmias aralarında kısık sesle konuşuyordu. Sokrates farkına varınca ikisine birden seslendi:</p>

    <p class="Style">— Aranızda neler konuşuyorsunuz öyle? Az önce konuştuklarımız size yetersiz mi geldi? Konuyu daha ayrıntılı incelemek istersek daha birçok karanlık noktayı aydınlatmak, birçok itirazı yanıtlamak gerekecek. Tereddüt ettiğiniz, daha iyi ifade edilmesi gerektiğine inandığınız bir nokta varsa, <sup class="calibre3">[84d]</sup> söz alıp konuyu tartışmaktan kaçınmamalısınız. Sonuca benimle birlikte daha kolay ulaşacağınızı düşünüyorsanız, ben de size katılabilirim.</p>

    <p class="Style">— Sana doğruyu söyleyeyim Sokrates, dedi Simmias. Her ikimizin de soracak soruları olduğundan, öne çıkıp sözü alması için birbirimizi dürtüp duruyoruz. Seni dinlemeyi çok istediğimiz hâlde, başına gelen bu felaket yüzünden rahatsız etmekten çekiniyoruz.</p>

    <p class="Style">Sokrates bu söylenenleri dinledikten sonra sakince gülümseyerek söz aldı:</p>

    <p class="Style">— Aşk olsun Simmias! Geçmiş yaşamımdan daha kötü durumda olduğumu düşündüğünüz şu anda, başıma gelenlere bir felaket gözüyle bakmadığıma <sup class="calibre3">[84e]</sup> sizleri bile inandıramazken başkalarını inandırmak çok zor olacak. Hatta beni kehanet sanatında kuğulardan daha aşağı görüyorsunuz sanırım. Her zaman güzel öten kuğular, ölümlerinin yaklaştığını hissettiklerinde, <sup class="calibre3">[85a]</sup> belki de hizmetinde bulundukları tanrının yanına gideceklerine sevindiklerinden, daha çok ve daha güzel ötmeye başlarlar. Ama insanlar ölümden korktukları için kuğulara iftira atarak, üzüntülerinden öttüklerini, yaklaşan ölümleri için ağıt yaktıklarını söylerler. Oysa genel inanışa göre kederlerinden öttükleri varsayılan bülbül, kırlangıç ve ibibik gibi kuşlar da dâhil olmak üzere, hiçbir kuşun aç olduğunda, üşüdüğünde ya da başka herhangi bir sıkıntı yaşadığında ötmediğini hiç akıllarına getirmezler. Ben aslında diğer kuşların da kuğuların da kederlerinden öttüklerini sanmıyorum. <sup class="calibre3">[85b]</sup> Kuğular Apollon'un kutsal kuşları olarak kehanette bulunma yetisine sahip olduklarından, Hades'in güzelliklerini önceden sezerler ve o gün hayatlarının en mutlu anını yaşayarak mutluluklarından öterler. Ben de kuğularla aynı tanrıya hizmet ettiğime, efendimizin kehanet sanatına en az onlar kadar hâkim olduğuma ve hayattan ayrılırken onlardan fazla keder duymayacağıma inanıyorum. Bu yüzden, Atinalıların görevlendirdiği on bir görevli müsaade ettiği sürece istediğinizi söyleyebilir, istediğinizi sorabilirsiniz.</p>

    <p class="Style">— Doğru söylüyorsun, dedi Simmias. <sup class="calibre3">[85c]</sup> Şimdi sana kuşkularımı açacağım, Kebes de sırası gelince söylenenlerden hangilerini onayladığını söyleyecek. Bana öyle geliyor ki Sokrates, sen de benim gibi, yaşadığımız bu dünyada buna benzer konularda kesin bilgi edinmenin imkânsız değilse de çok zor olduğuna inanıyorsun. Ancak, konuyla ilgili konuşulanları her açıdan incelememek ve sıkılarak araştırmayı olabilecek her yöne doğru yaymadan tartışmayı terk etmek tembel insanlara mahsustur. Böylesi bir durumda iki şıktan biri seçilmelidir, bir insan bu bilgileri ya bir başkasından öğrenmeli ya da kendisi bulmalıdır. Her ikisi de mümkün olamadığında, hayatını daha az tehlikeye maruz kalarak daha güvenli bir araçla ya da ilahî sözlerin peşinden giderek geçirmeyi başaramadığında, <sup class="calibre3">[85d]</sup> başkalarının dedikleri arasından en doğrusunu ve çürütülmesi en zor olanını seçmeli, bir sala binermişçesine üzerine binmeli ve ömrünün kalanını üzerinde yolculuk ederek geçirmelidir. Bu yüzden, sen de izin verdiğine göre sana sorular sormaktan utanmayacak ve daha sonra düşündüklerimi söyleyemediğim için kendime kızmayacağım. Çünkü Sokrates, ister kendi adıma, ister şu yanımdaki Kebes adına konuşmuş olayım, konuştuklarımızı gözden geçirdiğimde onları pek de tatmin edici bulamıyorum.</p>

    <p class="normal">— <sup class="calibre3">[85e]</sup> Belki de haklısın dostum, dedi Sokrates. Ama hangi konularda tatmin olmadığını söyleyebilir misin?</p>

    <p class="normal">— Kanımca daha önce verdiğin bir örneği, lyra, telleri ve armoni için de kullanabiliriz, dedi Simmias. İyi akort edilmiş bir lyranın armonisi görünmez, maddi olmayan, mükemmel ve ilahî olduğu hâlde, <sup class="calibre3">[86a]</sup> lyrayla telleri maddi, karmaşık, dünyevi ve ölümlü varlıklardır. Şimdi birisinin lyrayı parçalayıp tellerini kopardığını varsayalım, sonra da senin gibi düşünerek, lyradaki armoninin zorunlu olarak devam edeceğini, yok olmayacağını iddia edelim. Senin akıl yürütmene göre doğası dünyevi olan, parçalanmış lyra ile kopmuş teller var olmaya devam ederken, <sup class="calibre3">[86b]</sup> ilahî ve ölümsüze benzeyen, onlarla aynı doğaya sahip armoninin ölümlü olandan önce yok olması imkânsızdır. Bu durumda tahtalarla teller çoktan çürüyüp gittikten sonra da armoni bir yerlerde var olmayı sürdürüyor olmalı. Sokrates ruh hakkında konuşurken böyle bir sonuca vardığımızı senin de aklına getirdiğini sanıyorum. Oysa bedenimiz gerilmiştir ve içinde sıcaklıkla soğukluk, kurulukla yaşlık ve buna benzer diğer özellikler dengede ve uyum içerisindedir. <sup class="calibre3">[86c]</sup> İşte ruh da bu unsurların doğru oranlarda karışmasıyla, dengede ve armoni içinde bulunmasıyla oluşur. Ruh gerçekten de bir armoniden ibaret olduğuna göre, beden hastalıklar ve başa gelen başka felaketlerle gerilir ya da gevşerse, en ilahî varlık olmasına rağmen hemen yok olur. Ruh da seslerle ifade edilen ya da herhangi bir sanat eserinde bulunan diğer armoniler gibi yok olurken, bu armonileri barındıran varlıklar, kalıntıları tamamen çürüyüp yakılıncaya kadar uzun bir süre varlıklarını sürdürürler. <sup class="calibre3">[86d]</sup> Biri bize, "Ruh, bedende bulunan unsurların bir birleşimi olduğuna göre, ölüm dediğimiz olay gerçekleştiğinde ilk önce o yok olur," derse bu düşünceye nasıl bir yanıt verebileceğimizi düşün.</p>

    <p class="normal">Sokrates, arkadaşına genellikle kullandığı, karşısındakinin içine kadar nüfuz eden delici bakışıyla bakarak gülümsedi ve şöyle dedi:</p>

    <p class="normal">— Simmias doğru konuştu. İçinizden herhangi biri benden daha hazırsa hemen yanıt versin, çünkü soru savıma oldukça iyi saldırıyor. Ama yanıt vermeden önce Kebes'in de bu konu hakkındaki itirazlarını dinlememiz gerektiğine inanıyorum. <sup class="calibre3">[86e]</sup> Bu şekilde, nasıl yanıt vereceğimizi düşünmek için zaman kazanacağız. Her ikisini de dinledikten sonra, doğru konuştuklarına kanaat getirirsek onlara hak vereceğiz, aksi takdirde kendi savımızı savunmaya çalışacağız. Haydi söyle bakalım Kebes, seni rahatsız eden nedir?</p>

    <p class="normal">— Hemen söyleyeyim! dedi Kebes. Bence savımız baştaki noktada bulunuyor ve daha önce ileri sürdüğümüz itirazlar hâlâ geçerli. <sup class="calibre3">[87a]</sup> Ruhumuzun daha önce de şimdiki şekliyle var olduğu konusundaki kabulümü geri almıyorum. Beni tamamen tatmin edecek şekilde ifade edildi ve abarttığımı sanmayacaksanız çok iyi şekilde kanıtlandığını söyleyebilirim. Ancak biz öldükten sonra da bir yerlerde varlığını sürdürmesi konusunda aynı düşüncede değilim. Bununla birlikte, ruhun bedenden daha güçlü ve daha uzun ömürlü olmadığını iddia eden Simmias'a katılmıyorum, kanımca ruh her açıdan bedenden çok daha üstündür. O zaman biri şunu sorabilir: "Bir insanın ölümünden sonra onun en dayanıksız parçasının var olmaya devam ettiğini gördüğün hâlde neden hâlâ itiraz ediyorsun? <sup class="calibre3">[87b]</sup> Daha uzun ömürlü olan ruhun da, bu süre içinde zorunlu olarak var olmaya devam etmesi gerekmez mi?" Buna karşılık verdiğim yanıtın bir anlamı olup olmadığına bir bakıver. Anlaşıldığı kadarıyla benim de Simmias gibi bir örneğe ihtiyacım var. Bu şekilde konuştuğumuz sürece, ölen yaşlı bir dokumacı hakkında, "aslında adam yok olmadı, bir yerlerde sağ salim olarak varlığını sürdürüyor" der gibiyiz. Kanıt olarak da bizzat dokuduğu ve giydiği elbisenin hasar görmediğini, yok olmadığını gösteriyoruz. Herhangi biri söylenenlere inanmasa ona: <sup class="calibre3">[87c]</sup> "İnsan mı yoksa kullanıp giydiği elbise mi uzun ömürlüdür?" sorusunu sorabiliriz. En uzun ömürlünün insan olduğu yanıtı, kısa ömürlü elbisenin yok olmaması durumunda söz konusu insanın yaşadığının kanıtı mı olur? Ama Simmias, gerçek hiç de öyle değil. Söyleyeceklerimi sen de dikkatle dinle. Gerçekten de herkes bu fikir yürütmenin saçmalığını anlayabilir. Söz konusu dokumacı, bir sürü elbise dokuyup onları eskittikten çok sonra, <sup class="calibre3">[87d]</sup> ama son elbisesinden önce ölür. Ama bu söylediğim, adamın o son elbiseden daha kısa ömürlü ve daha güçsüz olduğunu göstermez. Bu düşünce ruhla beden için de ifade edilebilir. Onlar hakkında da, bedenin güçsüz ve kısa ömürlü, ruhunsa uzun ömürlü olduğu ve özellikle uzun süre var olması durumunda birçok beden eskittiği söylenebilir. Gerçekten de beden akan bir nehir olsa, insanın yaşamı süresince yıpranıp tükense <sup class="calibre3">[87e]</sup> ve ruh eskittiği bedenleri hiç durmadan yeniden dokusa, yok olduğu sırada ruhun dokuduğu son elbisesini giyiyor olması gerekirdi.<sup class="calibre3"><a href="../Text/sokrates_split_126.html#footnote-500-100" id="footnote-500-100-backlink">100</a></sup> Söz konusu elbise kendisinden daha uzun ömürlü tek elbise olurdu ve ruh yok olduktan sonra beden de fiziksel güçsüzlüğünü göstererek süratle çürüyüp yok olurdu. Bununla birlikte, savdan ikna olarak, öldükten sonra ruhumuzun kesinlikle bir yerlerde var olmaya devam ettiğine inanmaya henüz hakkımız yoktur. <sup class="calibre3">[88a]</sup> Hatta böyle düşünen birine daha da ileri gidilerek daha çok hak verilmesi durumunda, ruhların sadece biz doğmadan önce var olmakla kalmayıp, bazı ruhların ölümümüzden sonra da varlıklarını sürdürdükleri, gelecekte de var oldukları ve ruhlar birkaç kez doğuma dayanabildikleri için tekrar tekrar doğup öldükleri konusuna da katılıyorum. Ama bütün bunlar kabul edilse bile, ruhun bu birbirini izleyen doğumlarda yorulmadığı <sup class="calibre3">[88b]</sup> ve ölümlerin birinden sonra tamamen yok olmayacağı konusunda kesin bir şey söyleyemeyiz. İçimizden kimse algılayamayacağından, ruh için bir felaket olan bu ölümü ve bu dağılmayı kimse bilemez. Durum dediğimiz gibiyse, ölüm karşısına güvenle çıkmak yanlıştır, çünkü ruhun her açıdan ölümsüz ve yıpranmaz olduğu kanıtlanmadıkça bu güven aptallıktan başka bir şey değildir. Ruhun ölümsüzlüğü kanıtlanmadığı sürece, ölmek üzere olan insanlar ruhları için korkmalı, bu seferki ayrılışla bedenlerinin kesin olarak yok olmasından çekinmelidirler.</p>

    <p class="normal"><sup class="calibre3">[88c]</sup> Kebes ile Simmias'ın sözleriyle, daha sonra kendi aramızda konuşurken kabul ettiğimiz gibi, hepimizin canı sıkıldı. Konuşmaların başında tamamen ikna olduğumuz hâlde, şimdi aklımızın çelindiğini hissettik. Sadece o ana kadar söylenenler hakkında değil, daha sonra söylenecekler hakkında da tereddüde düştük. Herhangi bir konuyu yargılayabilecek yetiye sahip olmadığımızı ya da böylesi konularda kesin karar vermenin mümkün olamadığını düşündük.</p>

    <p class="normal">EKHEKRATES - Tanrılar aşkına Phaidon, size hak veriyorum. Seni şimdi dinleyen benim bile aklım karıştı. <sup class="calibre3">[88d]</sup> Hangi savlara inanacağımı bilemiyorum. Sokrates'in söyledikleri ilk başta çok ikna edici gibi görünse de sonra inandırıcılıklarını yitirdi. Bu konu, yani ruhumuzun bir tür armoniden ibaret oluşu, kendimi bildim bileli beni büyüler. Az önce sözünü ettiğinde, benim de bir zamanlar böyle düşündüğümü anımsadım. Buna karşın, beni ruhun bedenle birlikte ölmediğine inandıracak güçlü bir kanıta çok ihtiyacım var. Zeus aşkına söyle bana, Sokrates sohbeti nasıl sürdürdü? Onun da sizin gibi canı mı sıkıldı, yoksa sükûnetini hiç yitirmeden <sup class="calibre3">[88e]</sup> düşüncelerini desteklemeyi mi sürdürdü? Savları yeterli mi, yoksa yetersiz miydi? Her şeyi gerçeğe mümkün olduğunca sadık kalarak, bütün ayrıntılarıyla anlat.</p>

    <p class="normal">PHAİDON - Seni temin ederim Ekhekrates, Sokrates'ten birçok kez bayağı etkilenmiş olmama rağmen, hiçbir zaman yanında geçirdiğim o saatlerdeki kadar ona hayranlık duymamıştım. <sup class="calibre3">[89a]</sup> Verecek yanıtlar bulabilmesi şüphesiz şaşılacak bir şey değildi, ama özellikle o iki gencin söylediklerini dinlerken gösterdiği sevecenlik, iyi niyet ve saygıya hayran kaldım. Sonra bu sözlerin bizi ne kadar etkilediğini anlayarak hemen tedavi etmeye çalıştı ve sanki bir muharebede yenilmiş kaçaklarmışız gibi bizi tekrar geri çağırarak, onu izlememizi ve konuyu yeni baştan gözden geçirmemizi sağladı.</p>

    <p class="normal">EKHEKRATES - Bunu nasıl yapabildi?</p>

    <p class="normal">PHAİDON - Sana anlatacağım. O sırada sağında, yatağın yanındaki <sup class="calibre3">[89b]</sup> alçak bir iskemlede oturuyordum, o da benden oldukça yüksek bir yerdeydi. Başımı okşayarak, fırsat buldukça yapmaktan hoşlandığı gibi, omuzlarıma dökülen saçlarıma takıldı.<sup class="calibre3"><a href="../Text/sokrates_split_127.html#footnote-500-101" id="footnote-500-101-backlink">101</a></sup></p>

    <p class="normal">— Demek Phaidon, yarın bu güzel saçlarını kestireceksin, dedi.</p>

    <p class="normal">— Öyle görünüyor Sokrates, diye yanıt verdim.</p>

    <p class="normal">— Ama seni ikna edebilirsem kestirmeyeceksin.</p>

    <p class="normal">— Neden ikna etmeye çalışacaksın ki?</p>

    <p class="normal">— Bugün savımız "ölür" ve biz ona yeniden hayat veremezsek, ben kendi saçlarımı, sen de şu elimde tuttuğum saçlarını kestireceğiz.<sup class="calibre3"><a href="../Text/sokrates_split_128.html#footnote-500-102" id="footnote-500-102-backlink">102</a></sup> Ben kendi hesabıma senin yerinde olup bu tartışmada yenilseydim, <sup class="calibre3">[89c]</sup> Simmias ve Kebes'in itirazlarını başka bir tartışmada alt edene kadar Argoslular<sup class="calibre3"><a href="../Text/sokrates_split_129.html#footnote-500-103" id="footnote-500-103-backlink">103</a></sup> gibi saçlarımı tekrar uzatmamaya ant içerdim.</p>

    <p class="normal">— Ama rivayet edildiğine göre Herakles'in gücü bile iki kişiye yetmiyordu,<sup class="calibre3"><a href="../Text/sokrates_split_130.html#footnote-500-104" id="footnote-500-104-backlink">104</a></sup> dedim.</p>

    <p class="normal">— O zaman hava henüz kararmamışken, sen de beni İolaos niyetine yardımına çağır.</p>

    <p class="normal">— Peki çağırıyorum, dedim. Ama Herakles gibi değil, Herakles'i çağıran İolaos gibi çağırabilirim.</p>

    <p class="normal">— İkisinin arasında pek fark yok, dedi. Ama her şeyden önce başımıza gelebilecek bir beladan sakınmalıyız.</p>

    <p class="normal">— Nasıl bir beladan söz ediyorsun?</p>

    <p class="normal">— <sup class="calibre3">[89d]</sup> Bazılarının "insan düşmanı" olması gibi biz de "düşünce düşmanı" olmayalım, çünkü düşüncelerden nefret etmek kadar kötü bir şey olamaz, dedi Sokrates. Aslında düşünce düşmanlığı da insan düşmanlığının oluştuğu şartlarda ortaya çıkar. İnsan düşmanlığı, insanlar hakkında yeterli bilgiye sahip olmadan bir insana sonsuz güven duyup, onu kesinlikle doğru, düzgün ve güvenilir sandıktan sonra kurnaz, güvenilmez ve sandığımızdan farklı olduğunun anlaşılmasıyla ortaya çıkar. Bu hayal kırıklığı, özellikle en yakın ve samimi saydığımız arkadaşlarımızla birkaç kez tekrarlandığında bütün insanlardan nefret etmeye <sup class="calibre3">[89e]</sup> ve hiçbirinde en küçük de olsa sağlıklı bir özellik bulunmadığına inanmaya başlarız. Bunun böyle olduğunu sen de hiç fark etmedin mi?</p>

    <p class="normal">— Elbette, ben de fark ettim, dedim.</p>

    <p class="normal">— Bu çok çirkin bir davranış değil mi? Bu şekilde davranan biri, insanlar hakkında bilgi sahibi olmadan onlarla ilişkiye girmeye çalışmıştır. <sup class="calibre3">[90a]</sup> İnsanları az da olsa tanısaydı, tamamen iyi ve tamamen kötülerin çok az olduğunu, oysa iki uç arasında bulunanların çoğunlukta olduğunu bilirdi.</p>

    <p class="normal">— Bununla ne demek istiyorsun? diye sordum.</p>

    <p class="normal">— Aynı şey ufak tefek ve iri insanlarda da olur, diye devam etti Sokrates. Dev gibi bir adamla bir cücenin, çok büyük bir köpekle çok küçük bir köpeğin ya da [uç özelliklere sahip] herhangi başka bir şeyin ne kadar nadir olduğunu bir düşünsene! Aşırı hızlı ve yavaş, güzel ve çirkin, ak ve kara ile de böyle değil mi? Her zaman uçların nadir ve az, aradaki durumların ise çok ve sık görüldüğünü bilmez misin?</p>

    <p class="normal">— Bilirim tabii, diye yanıt verdim.</p>

    <p class="normal">— <sup class="calibre3">[90b]</sup> Bir kötülük yarışı ilan edildiğini düşün. Bu yarışın birincileri çok az sayıda olmaz mıydı sence?</p>

    <p class="normal">— Az olmaları doğal, dedim.</p>

    <p class="normal">— Tabii ki doğal! Ancak en azından bu açıdan, düşüncelerle insanlar aynı değil, çünkü bu kez konuşmamıza sen liderlik ettin ve ben seni takip ettim. Aslında benzerlik şurada: Düşünce sanatına hâkim olmayan biri bir düşüncenin doğru olduğuna inanır, ama daha sonra aynı düşüncenin yanlış olduğuna hükmeder. Aslında aynı düşünceye başka açılardan yaklaşıldığında bazen doğru, bazen de yanlış olduğuna hükmedilebilir ve bu birkaç kez üst üste tekrarlanabilir. Hayatlarını karşıt düşünceleri incelemekle geçirenler, <sup class="calibre3">[90c]</sup> yani sofistler, sonunda bilgeliğin doruklarına ulaştıklarına, hiçbir şeyin ve hiçbir düşüncenin doğru ve güvenilir olmadığını sadece kendilerinin fark ettiğine inanırlar. Onlara göre, her şey Eğriboz'da olduğu gibi sürekli ileri geri hareket eder,<sup class="calibre3"><a href="../Text/sokrates_split_131.html#footnote-500-105" id="footnote-500-105-backlink">105</a></sup> hiçbir şey bir an bile yerinde durmaz.</p>

    <p class="normal">— Söylediklerin çok doğru, dedim.</p>

    <p class="normal">— Bu durumda Phaidon, hep aynı kaldıkları hâlde bazen doğru bazen de yanlış görünen düşüncelerin varlığından hareketle, <sup class="calibre3">[90d]</sup> herkesin doğruluğunu kabul edeceği düşünceler gerçekten de varken, bir insanın bütün düşüncelerin yanlış olduğuna hükmetmesi çok üzücü. Böyle bir insan, kabahati kendinde ve acemiliğinde arayacağına, duyduğu üzüntünün etkisinde kalarak büyük bir rahatlamayla sorumluluğu kendinden düşüncelere devreder. Bundan sonraki hayatını düşüncelerden nefret ederek ve onları küçümseyerek geçirir, gerçeklerden ve varlıklar hakkındaki bilgiden mahrum kalır.</p>

    <p class="normal">— Zeus aşkına, bu çok acıklı bir durum!</p>

    <p class="normal">— Öyleyse, düşüncelerde sağlıklı hiçbir şey bulunmadığı yaklaşımının ruhumuzu <sup class="calibre3">[90e]</sup> etkilemesine izin vermeyelim. Buna karşılık, henüz sağlıklı düşünme yetisine sahip olmadığımızı kabul edelim. Sen ve ötekiler yaşayacağınız uzun yıllar, bense yaklaşan ölümüm uğruna, büyük bir cesaret ve coşkuyla düşüncelerimizi sağlıklı kılmaya çalışalım, <sup class="calibre3">[91a]</sup> çünkü şu anda ölümü bir filozof gibi değil, cahil bir insanın kavgacı zihniyetiyle karşılamaktan çekiniyorum. Böyle insanlar, herhangi bir konuyu tartıştıkları ya da bir itirazda bulundukları zaman, ne hakkında konuştuklarını iyi bilmekten çok, savundukları düşünceleri orada bulunan herkese kabul ettirmeye önem verirler. Bana gelince, şu anda onlardan şöyle bir farkım var: Bütün imkânlarımı kullanarak söylediklerimin doğruluğuna sizi değil –bu benim için ikinci derecede önemli–öncelikle kendimi ikna etmeye çalışacağım. <sup class="calibre3">[91b]</sup> Sevgili dostum, kanımca oldukça avantajlı bir konumdayım. Söylediklerim doğruysa, iyi ki onlara şimdiden inanmışım, doğru değilse, yani ölümden sonra hiçbir şey yoksa, en azından ölene kadar ağlayıp sızlayarak yanımda bulunan sizleri rahatsız etmeyeceğim. Ayrıca bu düşünceler beni uzun süre meşgul etmeyecek, kısa süre sonra yok olup gidecekler. İşte Simmias ve Kebes, kendimi bu şekilde hazırlayarak tartışmaya dönüyorum. Size gelince, beni dinleyecek olursanız <sup class="calibre3">[91c]</sup> Sokrates'e değil gerçeklere önem verin ve bana ancak söylediklerimin doğru olması durumunda hak verin. Bütün savlarınızı kullanarak bana karşı çıkın ve coşkuya kapılıp, hem sizi hem de kendimi aldatarak, giderayak iğnesini içeride bırakan arılara benzememi engelleyin.</p>

    <p class="normal">Haydi başlayalım artık! Öncelikle bana söylediklerinizi hatırlayamadığımı görürseniz bana hatırlatın. Anladığım kadarıyla Simmias, bedenden daha ilahî ve daha iyi olmasına rağmen, <sup class="calibre3">[91d]</sup> bir tür armoni olduğundan, ruhun bedenden önce yok olmasından şüpheleniyor ve korkuyor. Öte yandan Kebes, ruhun bedenden daha uzun ömürlü olduğuna dair bana katılıyor görünse de, birçok bedene bürünerek onları eskiten ruhun, son bedenini terk ettiğinde onunla birlikte yok olup olmadığından emin değil. Ayrıca beden sürekli hasara uğradığına göre, ruhun bu yok oluşunun gerçek ölüm anlamına gelebileceğinden kuşkulanıyor. Simmias ve Kebes, inceleyeceğimiz noktalar bunlar değil mi?</p>

    <p class="normal"><sup class="calibre3">[91e]</sup> İkisi de incelenecek noktaların bunlar olduğunu söylediler.</p>

    <p class="normal">— Daha önce ileri sürdüğümüz savların hepsini mi reddediyorsunuz, yoksa bazılarını kabul edip bazılarını kabul etmiyor musunuz? diye sordu Sokrates.</p>

    <p class="normal">— Bazılarını kabul ediyoruz, bazılarını da etmiyoruz, diye yanıtladılar.</p>

    <p class="normal">— O hâlde öğrenmenin anımsama olduğunu ve bu durumda ruhun bedene bağlanmadan önce bir yerde bulunması gerektiğini <sup class="calibre3">[92a]</sup> iddia eden savımız hakkında ne düşünüyorsunuz?</p>

    <p class="normal">— Bu sav ilk andan beri beni tamamen ikna etti ve ona hâlâ bütün diğer konuştuklarımızdan daha fazla bağlıyım, dedi Kebes.</p>

    <p class="normal">— Ben de aynı şekilde düşünüyorum ve günün birinde bu konu hakkında fikrimi değiştirirsem bana çok tuhaf gelecek, dedi Simmias.</p>

    <p class="normal">— Ama buna mecbursun Thebaili dostum, dedi Sokrates. Armoninin birleşik bir şey olduğuna ve ruhun bedende bulunan birtakım gerginliklerden oluşturulmuş bir armoni olduğuna inanmaya devam edeceksen fikrini değiştirmek zorunda kalacaksın. Armoniyi meydana getiren unsurlar daha ortaya çıkmadan <sup class="calibre3">[92b]</sup> armoninin var olduğuna dair az önce söylediklerine kendini bile inandıracağını sanmam. Yoksa inandırabilir misin?</p>

    <p class="normal">— Hiç sanmıyorum Sokrates.</p>

    <p class="normal">— Ruhun insan şekline bürünmeden ve bir bedenle birleşmeden önce var olduğunu ve aynı zamanda henüz var olmayan unsurların birleşmesinden meydana geldiğini iddia ettiğinde böyle bir sonuca vardığımızı sen de anlıyorsun herhâlde, diye devam etti Sokrates. Armoni senin anlattığın gibi değil, lyra, telleri <sup class="calibre3">[92c]</sup> ve henüz armoni kazanmamış sesler daha önce var olur, oysa armoni bütün bunların bir araya gelmesiyle daha sonra meydana gelir ve ilk yok olan da odur. Bu savı daha önceki savınla nasıl uzlaştırabilirsin?</p>

    <p class="normal">— Hiçbir şekilde Sokrates.</p>

    <p class="normal">— Ancak savların uyuşması, yani bir bakıma armoni içinde bulunmaları isteniyorsa, ilk önce armoniyle ilgili savının uyuşması gerekmez mi?</p>

    <p class="normal">— Gerçekten de öyle, dedi Simmias.</p>

    <p class="normal">— Yine de bu savın öncekilerle uyuşmuyor. Bu durumda, öğrenmenin anımsama ve ruhun armoni olduğunu iddia eden iki farklı savdan birini seçmek zorundasın.</p>

    <p class="normal">— Kesinlikle birincisini seçerim Sokrates, diye yanıtladı Simmias. <sup class="calibre3">[92d]</sup> Diğer sav, insanların çoğunun fikir yürütmesinde olduğu gibi, bana mümkün ve gerçeğe yakın geldiğinden, hiçbir şekilde kanıtlanmadan aklıma geldi. Ancak kanıtlanışları gerçeğe yakınlığa dayandırılan savların boş olduklarının bilincindeyim. Bunlardan sakınılmazsa, geometri ve diğer konularda insanı kolaylıkla aldatabilirler. Öğrenme ve anımsamaya dair diğer sav ise kabul edilmeye değer bir yöntemle kanıtlandı. Ruhumuzun bedene ulaşmadan önce, "gerçekten var olan"ın özünün var oluşu gibi var olduğunu söylemiştik. Bu savın doğruluğunu hiç tereddüt etmeden, <sup class="calibre3">[92e]</sup> tam olarak kabul ediyorum. Bu yüzden de, göründüğü kadarıyla, ne kendim ne de başkaları, ruhun armoniden ibaret olduğunu söylediğinde bunu kabul edemem.</p>

    <p class="normal">— Peki buna ne dersin Simmias? diye devam etti Sokrates. <sup class="calibre3">[93a]</sup> Armoniye ya da herhangi başka bir birleşime, kendisini oluşturan unsurlardan farklı olması uygun düşer mi?</p>

    <p class="normal">— Hiçbir şekilde.</p>

    <p class="normal">— Aynı şekilde, kanımca bu unsurların yaptığı ya da maruz kaldığı fiillerden birini yapması ya da maruz kalması da uygun düşmez.</p>

    <p class="normal">Simmias ona hak verdi.</p>

    <p class="normal">— O hâlde armoninin kendisini oluşturan unsurları yönetmesi değil, onların peşinden gelmesi uygun düşer.</p>

    <p class="normal">Simmias bu konuda da ona hak verdi.</p>

    <p class="normal">— Demek ki armoninin; hareketler, sesler ve herhangi başka şeyler konusunda, kendisini oluşturan unsurlardan farklı davranabilmesi mümkün değil.</p>

    <p class="normal">— Kesinlikle öyle.</p>

    <p class="normal">— Her tür armoninin doğasında, kendisini oluşturan unsurların birleşme derecesine uygun bir armoni olması yok mudur?</p>

    <p class="normal">— Dediğini pek anlayamadım.</p>

    <p class="normal">— Eğer armoniyi oluşturan bileşenler daha çok ve daha geniş ölçüde senkronize olabilseydi <sup class="calibre3">[93b]</sup> daha fazla ve daha büyük bir armoni, daha az ve daha dar ölçüde senkronize olsaydı daha az ve daha küçük bir armoni gerçekleşmez miydi?</p>

    <p class="normal">— Elbette.</p>

    <p class="normal">— Bunu ruhlara da uygulayabilir miyiz? Yani en asgari düzeyde bile, bir ruhun diğer ruhlarla kıyaslandığında daha çok ve daha büyük derecede ya da daha az ve daha küçük derecede ruh olması mümkün mü?</p>

    <p class="normal">— Asla.</p>

    <p class="normal">— Zeus aşkına devam edelim öyleyse. Bir ruhun dirayetli ve erdemli olduğundan iyi olduğunu ya da dirayetsiz <sup class="calibre3">[93c]</sup> ve erdemsiz olduğundan kötü olduğunu söyleyebilir miyiz?</p>

    <p class="normal">— Elbette söylenebilir.</p>

    <p class="normal">— Ruhun armoni olduğunu iddia edenler, ruhlarda iyilik ve kötülük bulunmasına dair ne diyebilirler? Bunu farklı bir armoni türünün varlığıyla mı yoksa armoni eksikliğiyle mi açıklayacaklar? Yani iyi bir ruhun senkronize olduğundan, kendisi de armoni olduğu hâlde içinde başka bir armoni barındırdığını, diğerininse senkronize olmadığından içinde başka bir armoni barındırmadığını mı iddia edecekler?</p>

    <p class="normal">— Ben bu konuda herhangi bir yanıt veremem. Ama ruhun armoni olduğunu iddia edenlerin herhâlde buna benzer bir şey söylemesi gerekir.</p>

    <p class="normal">— <sup class="calibre3">[93d]</sup> Az önce bir ruhun başka bir ruhtan daha çok ya da daha az ruh olamayacağı konusunda anlaşmıştık. Ancak bu, aynı zamanda bir armoninin başka bir armoniden ne daha büyük ve geniş, ne de daha küçük ve dar olamayacağı konusunda anlaştığımızı da gösterir.</p>

    <p class="normal">— Kesinlikle.</p>

    <p class="normal">— Demek ki bir armoni ne daha az ne de daha çok armoni olabildiği gibi, ne daha az ne de daha çok senkronize olabilir. Öyle mi?</p>

    <p class="normal">— Öyledir.</p>

    <p class="normal">— Bu durumda, ne daha az ne de daha çok senkronize olmayan bir armoni; armoniye daha mı az, daha mı çok yoksa eşit derecede mi katılır?</p>

    <p class="normal">— Eşit derecede katılır.</p>

    <p class="normal">— O hâlde bir ruh başka bir ruhla kıyaslandığında ondan <sup class="calibre3">[93e]</sup> daha fazla ya da daha az ruh olamayacağı gibi, daha çok ya da daha az senkronize de olamaz.</p>

    <p class="normal">— Doğru.</p>

    <p class="normal">— Bu şartlar altında, armoninin varlığına ya da yokluğuna daha çok katılması mümkün değildir.</p>

    <p class="normal">— Değildir tabii.</p>

    <p class="normal">— İyiliğin armoni, kötülüğün de armoni eksikliği olduğu doğruysa, bir ruh iyiliğe ya da kötülüğe başka bir ruhtan daha fazla katılamaz ve iyilik ya da kötülükte o ruhun daha fazla payı olamaz değil mi?</p>

    <p class="normal">— Olamaz tabii.</p>

    <p class="normal">— <sup class="calibre3">[94a]</sup> Ruhun armoni olduğu doğruysa Simmias, düz mantığa göre hiçbir ruhun kötülüğe katılmayacağını sanıyorum, çünkü armoninin kendisi de armoni olduğuna göre, hiçbir şekilde armoni eksikliğine katılamaz, ona katkıda bulunamaz.</p>

    <p class="normal">— Kesinlikle.</p>

    <p class="normal">— Aynı şekilde, tamamen ruh olan ruh da kötülüğe katkıda bulunamaz.</p>

    <p class="normal">— Şimdiye kadar söylediklerimiz doğruysa böyle bir şey nasıl olabilir?</p>

    <p class="normal">— Bu düşünceye göre, ruhlar doğaları gereği ruh olarak meydana geldilerse, bütün canlı varlıkların ruhları eşit derecede iyi olmalıdır.</p>

    <p class="normal">— Ben de öyle düşünüyorum Sokrates, dedi Simmias.</p>

    <p class="normal">— Ruhun armoni olduğuna dair baştaki varsayım doğru olsaydı, <sup class="calibre3">[94b]</sup> konuştuklarımızın yerinde söylendiğine ve böyle bir sonuca varacağımıza hâlâ inanıyor musun?</p>

    <p class="normal">— Kesinlikle hayır.</p>

    <p class="normal">— Şimdi de şunu söyle, diye devam etti Sokrates. İnsanın sahip olduğu şeyler içinden, ruh ve özellikle sağduyulu ruh dışında, insanı yönetebilecek başka bir erk biliyor musun?</p>

    <p class="normal">— Ben bilmiyorum.</p>

    <p class="normal">— Peki, ruh insanı şu iki yoldan hangisiyle yönetir: Bedenin tutkularına boyun eğerek mi yoksa onlara karşı koyarak mı? Şunu demek istiyorum: Örneğin beden ateşlenir ve susarsa ruh bizi karşıtını yapmaya, yani su içmemeye zorlar ve açlık duyduğumuzda yememize engel olur. <sup class="calibre3">[94c]</sup> Buna benzer birçok başka durumda da ruhun bedenin tutkularına karşı koyduğunu görüyoruz, öyle değil mi?</p>

    <p class="normal">— Evet öyle.</p>

    <p class="normal">— Ama az önce, ruh armoni olduğu için, kendisini meydana getiren unsurların maruz kalabileceği gerilme, gevşeme, titreşimde olma gibi durumlara ters tepki veremeyeceği, o unsurları takip ettiği ve onları asla yönetmediği konusunda anlaşmamış mıydık?</p>

    <p class="normal">— Anlaşmıştık tabii, başka ne yapabilirdik?</p>

    <p class="normal">— Şimdi de tam tersini yaptığını görmüyor muyuz? Onlardan meydana geldiğini söylediğimiz şeyleri yönetiyor, onlara ömür boyu karşı çıkıyor, <sup class="calibre3">[94d]</sup> idmanlar ve tıp yoluyla bazılarına sert davranıp acılar vererek, bazılarına da yumuşak davranarak hepsine hüküm sürüyor. Arzulara, öfkelere ve korkulara hitap ederek, bazılarını tehditlerle, bazılarını da nasihatlerle kendisinden başka şeylermişçesine yönlendiriyor. Homeros da Odysseia'da Odysseus'tan bahsederken buna benzer bir tespitte bulunur:</p>

    <p class="normal">"...göğsüne vurarak kalbine seslendi, dayan kalbim,</p>

    <p class="normal"><sup class="calibre3">[94e]</sup> bir zamanlar daha büyük kötülüklere dayanmıştın..."<sup class="calibre3"><a href="../Text/sokrates_split_132.html#footnote-500-106" id="footnote-500-106-backlink">106</a></sup></p>

    <p class="normal">Homeros'un bu sözleri, ruhun armoni olduğu ve armoniden daha ilahî olduğu hâlde, bedenin tutkularına hükmedemeyip onların hükmü altına girdiğine inanarak söylediğini mi düşünüyorsun?</p>

    <p class="normal">— Zeus aşkına, öyle düşünüyorum.</p>

    <p class="normal">— Bu durumda sevgili dostum, ruhun bir tür armoni olduğunu söylemek hiç doğru değil, çünkü bu şekilde hem ilahî şair Homeros'a, hem de kendi kendimize ters düşeriz.</p>

    <p class="normal">— Gerçekten de öyle, diye yanıt verdi Simmias.</p>

    <p class="normal">— Thebaili tanrıça Armonia'yı<sup class="calibre3"><a href="../Text/sokrates_split_133.html#footnote-500-107" id="footnote-500-107-backlink">107</a></sup> iyi kötü yatıştırdık sanırım, ama Kadmos'la ne yapacağız? Onu nasıl ve hangi sözlerle yatıştırabiliriz Kebes?</p>

    <p class="normal">— Onu sen bulacaksın sanırım, diye yanıt verdi Kebes. Zaten armoni hakkındaki savını beklemediğim derecede mükemmel savundun. Simmias tereddüdünü açıkladığında, <sup class="calibre3">[95a]</sup> sözlerine herhangi bir karşılık verilebilir mi diye merak ediyordum. Bu yüzden, savın senin ilk açıklamalarına bile dayanamadığını görünce çok şaşırdım. Bu yüzden Kadmos'un savının da aynı akıbete uğradığını görürsem hiç şaşırmayacağım.</p>

    <p class="normal">— Sevgili dostum, diye yanıt verdi Sokrates, büyük sözler söyleme! Nazar değerse doğruluğunu kanıtlamaya çalıştığımız sav çürütülür. Ancak bu işleri tanrılar bilir! Bize gelince, Homeros'un dediği gibi, birbirimize yakın kalarak yan yana ilerleyelim ve senin ciddiye alınabilecek bir şey söyleyip söylemediğine bakalım. Öğrenmek istediklerin özetle şunlar: Ruhumuzun yok olmazlığının ve ölümsüzlüğünün kanıtlanmasını istiyorsun, <sup class="calibre3">[95c]</sup> çünkü aksi takdirde, ölmek üzere olan yaşlı bir filozofun, iyi bir hayat yaşadığı için gideceği yerde çok mutlu olacağına inanmasının aptalca bir cüret gösterisi olacağından korkuyorsun. Ruhun güçlü ve ilahî olduğunu ve bizler insan kılığına bürünmeden çok önceden beri var olduğunu kanıtlamanın ruhun ölümsüzlüğünü değil, sadece uzun ömürlü olduğunu, hesaplanamayacak kadar uzun bir süreden beri var olduğunu, birçok şey bildiğini ve birçok şey yaptığını kanıtladığını iddia ediyorsun. Ancak bütün bunların onu daha fazla ölümsüz kılamayacağını, hatta insan bedenine girmesinin bile, <sup class="calibre3">[95d]</sup> bir tür hastalık gibi yıpranmasının başlangıcı olacağını söylüyorsun. Bütün hayatı boyunca çile çektikten sonra ölüm denilen sonla karşılaşınca yok olur. Öte yandan bir ya da birçok kez bir bedene bürünmesinin korkularımızla ilgili olmadığını söylüyorsun. Bir insanın ruhun ölümsüzlüğünü bilmemesi ya da bildiği hâlde kanıtlayamaması durumunda aptal değilse korkması doğaldır. <sup class="calibre3">[95e]</sup> Savunduğun tezler aşağı yukarı bunlardı sanırım Kebes. Hiçbir noktanın gözden kaçmaması ve bir şeyler ekleyebilmen ya da bir şeyler çıkarabilmen için tereddütlerini birkaç kez tekrarladım.</p>

    <p class="normal">— Şimdilik ekleyecek ya da çıkaracak hiçbir şeyim yok, dedi Kebes. Söylediklerim işte bunlar.</p>

    <p class="normal">Sokrates derin düşüncelere dalıp uzun süre suskun kaldıktan sonra tekrar söz aldı.</p>

    <p class="normal">— İstediklerin az buz değil Kebes, dedi. Doğuş ve yıpranmanın nedenlerini ayrıntılı bir şekilde incelememiz gerekecek. <sup class="calibre3">[96a]</sup> Bu konuyla ilgili başıma gelenleri anlatayım istersen. Söyleyeceklerim arasında kendi görüşlerini savunmada kullanabileceğin şeyler bulursan kullanabilirsin.</p>

    <p class="normal">— İsterim elbette, dedi Kebes.</p>

    <p class="normal">— Öyleyse söyleyeceklerime kulak ver. Gençliğimde "doğa tarihi" denen bilime karşı büyük bir ilgi duyuyordum, çünkü her şeyin nedenini, yani neden doğduğunu, neden öldüğünü ve neden var olduğunu bilmeyi çok önemsiyordum. Çoğu zaman da <sup class="calibre3">[96b]</sup> kafamı şöyle konuları araştırmakla yoruyordum: Canlı varlıklar bazılarının dediği gibi, sıcak ve soğuğun bir araya gelmesiyle mi oluşur? Düşünebilmemizi sağlayan kan mı, hava mı, yoksa ateş mi?<sup class="calibre3"><a href="../Text/sokrates_split_134.html#footnote-500-108" id="footnote-500-108-backlink">108</a></sup> Yoksa bunlardan hiçbiri değil de işitme, görme ve koklama duyularını doğuran beyin mi? Bu duyular anımsama ile düşünmeyi, onlar da sabitlenince sırasıyla aynı şekilde bilgiyi mi oluştururlar? Daha sonra, her birinin zamanla nasıl bozulduğunu ve yer ile gökte meydana gelen olayları <sup class="calibre3">[96c]</sup> incelerken bu türden araştırmalar için hiç de uygun biri olmadığımı fark ettim. Bunu sana gayet tatmin edici bir şekilde kanıtlayabilirim. Bu araştırmalar beni öyle köreltti ki, kendi kanıma ve başkalarının kanısına göre iyi bildiğim konuları bile tamamen unuttum. Unuttuğum birçok şeyden biri de insanın büyüyüp gelişme sebebiydi. O zamanlar insanların yedikleri ve içtikleri sayesinde büyüdüğünü herkesin doğal olarak bildiğini sanıyordum. <sup class="calibre3">[96d]</sup> Besinler sayesinde kaslara kas, kemiklere kemik ve aynı şekilde bedenin bütün parçalarının her birine uygun unsurlar eklenir, böylece bedenin hacmi büyür, insan da küçükken büyük olur. O zamanlar bu şekilde düşünüyordum. Ne dersin, böyle düşünmekte haklı mıydım?</p>

    <p class="normal">— Bence haklıydın, dedi Kebes.</p>

    <p class="normal">— Öyleyse şunu da bir araştır! Uzun boylu biri kısa boylu birinin yanında dururken, başı daha büyük olduğu için uzun göründüğünü, <sup class="calibre3">[96e]</sup> küçük bir atla büyük bir atın da aynı şekilde kıyaslandığını sanırdım. Bunlardan daha da açık söylemek gerekirse, on sayısı sekiz sayısına iki sayısının eklenmesiyle oluştuğu için onun sekizden büyük olduğuna, biri diğerinin iki misli olduğu için de iki kulacın bir kulaçtan büyük olduğuna inanıyordum.</p>

    <p class="normal">— Peki bu konu hakkında şimdi ne düşünüyorsun?</p>

    <p class="normal">— Zeus aşkına, böyle şeylerin nedenlerini bilmek konusunda kendimi çok yetersiz görüyorum. Bire bir eklediğimizde, bire bir katıldığı için mi birken iki olduğunu, yoksa baştaki bir ile ona eklenen birin toplama işlemi sayesinde mi iki olduklarını bile kendi kendime anlatamıyorum. <sup class="calibre3">[97a]</sup> Ayrı ayrı var oldukları zaman, her biri birdi ve daha ikiyi oluşturmuyorlardı, ancak karşılıklı olarak birbirlerine yaklaştıklarında, bir araya gelmeleri ikiyi oluşturmalarının nedeni oldu. Aynı şekilde, ikinin "bir"in iki eşit parçaya ayrılmasıyla da meydana geldiğine kendimi ikna edemiyorum, çünkü bu yaklaşım birinci yaklaşımın tamamen tersi. <sup class="calibre3">[97b]</sup> Birinci şıkta, iki ayrı "bir"in yakınlaşması ve birbirlerine eklenmesi sayesinde iki oluşurken, diğer şıkta bir parçanın diğerinden kopması ve iki parçanın birbirlerinden ayrılması sayesinde iki oluştu. Bu durumda, böyle akıl yürütmeyle elde edilebilecek bilgileri, yani "bir"in ya da herhangi başka bir şeyin nasıl oluştuğunu ve nasıl yok olduğunu bildiğimden emin değilim. Ancak bu akıl yürütmeyi hiç benimsemediğimden, çeşitli unsurları rastgele bir araya getirerek kendime özgü başka bir yöntem geliştirdim.</p>

    <p class="normal">Fakat günün birinde, birisinin, [kendi ifadesine göre] Anaksagoras'ın yazmış olduğu bir kitapta: <sup class="calibre3">[97c]</sup> "Her şeyi düzene sokan ve her şeyin sebebi akıldır," diye bir cümle okuduğunu duydum. Nedenleri açıklayan böyle bir düşünceyi çok beğendim ve her şeyin nedeninin "akıl"a bağlanması bana doğru göründü. Eğer bu düşünce doğruysa, her şeyi düzenleyen aklın, her şeyi mümkün olabilecek en iyi şekilde düzene sokup yerleştireceğini düşündüm. Bu durumda, herhangi bir şeyin nasıl meydana geldiğini, nasıl yok olduğunu ve nasıl var olduğunu öğrenmek isteyen bir insan, <sup class="calibre3">[97d]</sup> bütün bu şeylerin en iyi şekilde nasıl meydana gelebileceğini, yok ve var olabileceğini araştırmalıdır. Bu düşünceden hareketle, bir insanın hem kendisi hakkında, hem de kendisi dışındaki konular hakkında, daima en iyiyi ve en güzeli araştırması gerektiğine kanaat getirdim. Ancak iyiyi ve güzeli öğrenirken, aynı bilginin başka bir cephesi olan kötüyü de öğrenmek gerekir.</p>

    <p class="normal">Bunları düşünerek, büyük bir sevinçle bana varlıkların var oluş nedenini benim anlayabileceğim şekilde anlatacak kişiyi Anaksagoras'ta bulduğuma inandım. Bana ilk önce yerin düz mü yoksa yuvarlak mı olduğunu, <sup class="calibre3">[97e]</sup> neden öyle olduğunu ve yer için en iyi şeklin hangisi olduğunu anlatarak, neden öyle olması gerektiğini ayrıntılarıyla öğretecekti. Yerin evrenin ortasında olduğunu söylese, onun merkezde olmasının kendisi için neden en iyi durum olduğunu anlatmasını isteyecek, <sup class="calibre3">[98a]</sup> başka hiçbir neden açıklamasına gerek duymayacaktım. Aynı mantığa sadık kalarak güneş, ay ve diğer yıldızlar hakkında bilgiler edinmek isteyecektim. Kıyaslamalı olarak hızlarını, yörüngelerindeki değişimleri, maruz kaldıkları diğer değişiklikleri, her biri hakkında yaptıklarını yapmanın, maruz kaldıklarına maruz kalmanın ne açıdan iyi olduğunu öğrenecektim. Her şeyin akıl tarafından düzene sokulduğunu iddia eden birinin, <sup class="calibre3">[98b]</sup> bu varlıkların bu şekilde var olmasını, onlar için en iyi olacağından başka bir nedene dayandırabileceğini aklıma bile getirmemiştim. Her biri için ayrı ayrı ve tümü için genel bir açıklama getirdiğine göre, her biri için ayrı ayrı ve tümü için genel olarak neyin en iyi olduğunu ayrıntılarıyla anlatacağını sanmıştım. Beklentilerimden kolay kolay vazgeçmemeye kararlıydım. Büyük bir hevesle kitabı elime alarak en iyiyi ve en kötüyü mümkün olabilecek en kısa zamanda öğrenmek üzere, elimden geldiğince hızlı bir şekilde okumaya başladım.</p>

    <p class="normal">Bu güzel umutlarla başladığım hâlde, biraz okuduktan sonra karşımda hiçbir konuda aklı kullanmayan <sup class="calibre3">[98c]</sup> ve varlıkların nedenini birtakım gerçeklere bağlayacağına, havaya, aither'e, suya ve başka tuhaf şeylere bağlayan bir insan çıktı. Bence bu durum, Sokrates'in her şeyi aklına danışarak yaptığını söyledikten sonra, yaptıklarını bedeninin kemik ve sinirden oluşmasıyla açıklamaya çalışan bir adamın durumuna benziyor. Kemikler katıdır ve birtakım bağlantı yerleri vasıtasıyla birbirleriyle bağlanırlar, oysa gerilip kasılma özelliğine sahip olan sinirler, <sup class="calibre3">[98d]</sup> kemikleri kaslarla ve hepsini çevreleyen deriyle birlikte sararlar. Kemikler eklemler içinde rahatlıkla hareket ederken, sinirler gerilip kasılarak örneğin bacaklarımı bükebilmemi sağlarlar. Bu yaklaşıma göre, şu anda burada oturmamın nedeni, daha önce bacaklarımı bükebilmiş olmamdır. Sizinle konuşmamı açıklayabilmek için de benzer şekilde akıl yürütür, gerçek nedenleri açıklamaktan kaçınarak <sup class="calibre3">[98e]</sup> ses, hava, gürültü ve bunlara benzer binlerce neden gösterebilirim. Ancak, burada kalmanın iyi olacağına inanmamı ve bana verecekleri ceza ne olursa olsun kabullenmemi sağlayan, Atinalıların beni ölüme mahkûm etmenin iyi olacağına hükmetmeleri oldu. Çünkü köpek aşkına, kentin bana verdiği cezayı çekmenin daha doğru ve daha iyi olacağını düşünmesem, bir köle gibi kaçarak <sup class="calibre3">[99a]</sup> bu kemiklerle bu sinirleri uzun süre önce Megara ve Boiotia'ya götürmüş olurdum. Bununla birlikte bu tür şeylere "neden" adını vermek son derece mantıksız olurdu. Ancak herhangi biri, bana kemik, kas ve sahip olduğum benzeri şeylere sahip olmasaydım, yapmayı aklıma koyduğum şeyleri yapamayacağımı söylese doğruyu söylemiş olurdu. Yine de her yaptığımı, en iyiyi yapmayı seçtiğim için değil de aklımı kullanarak <sup class="calibre3">[99b]</sup> ve demin saydığım şeyler sayesinde yaptığımı söylemesi büyük düşüncesizliktir. Bu, gerçek "neden"in ve "neden"in "neden" olmasını sağlayan şeyin bambaşka şeyler olduğunu ayırt edemediğini gösterir. Bana kalırsa insanların çoğu, bu ikincisine karanlıkta el yordamıyla yaklaşır gibi yaklaşmakta ve ona doğasına uymayan "neden" adını vermektedirler. Bu yüzden, biri yeryüzünü bir kasırga ile sararak gökyüzü sayesinde yerinde sabit kaldığını<sup class="calibre3"><a href="../Text/sokrates_split_135.html#footnote-500-109" id="footnote-500-109-backlink">109</a></sup> söylerken, başkası onu havanın desteği ile yerinde duran geniş bir çamaşır teknesine<sup class="calibre3"><a href="../Text/sokrates_split_136.html#footnote-500-110" id="footnote-500-110-backlink">110</a></sup> benzetir. Ancak hiç kimse, her şeyin bulunabileceği en iyi yerde bulunmasını sağlayan gücü aramayı önemsemez ve onun ilahî bir güç olması gerektiğini düşünmez. <sup class="calibre3">[99c]</sup> Varlıkları "iyiliğin" ve "gerekliliğin" birleştirip bir arada tuttuğunu akıllarına getirmeden, her şeyi bir arada tutan daha güçlü ve daha ölümsüz bir Atlas bulabileceklerini sanırlar. Böyle bir "neden"le ilgili neler olup bittiğini öğrenebilmek için seve seve herhangi bir öğretmenin öğrencisi olabilirdim. Ancak buna sahip olamadığım, bulmayı beceremediğim ve başkasından da öğrenemediğim için, "neden"e kavuşabilmek için çıktığım <sup class="calibre3">[99d]</sup> ikinci yolculuğa nasıl başladığımı anlatmamı ister misin Kebes?</p>

    <p class="normal">— Ne kadar istediğimi bilemezsin!</p>

    <p class="normal">— Bütün bunlardan sonra, varlıkları incelemekten yoruldum ve güneş tutulmasını izleyip gözleyenlerin başına gelen belalardan sakınmak için korunmam gerektiğine kanaat getirdim. Onlar güneşin aksini su ya da yansıtıcı başka bir yüzey üzerinde <sup class="calibre3">[99e]</sup> izlemediklerinden gözlerini mahvederler. Ben de başıma benzer bir bela gelmesinden çekindim. Varlıklara gözlerimle bakıp, onları bütün diğer duyularımla kavramaya çalışırsam ruhumu tamamen köreltmekten korktum. Bu yüzden düşüncelere sığınmaya ve varlıkların gerçekliğini düşünceler vasıtasıyla incelemem gerektiğine karar verdim. Aslında yaptığım benzetme belki de o kadar doğru değil, <sup class="calibre3">[100a]</sup> çünkü varlıkları düşünceler yoluyla inceleyen birinin onları somut anlamda inceleyen birinden daha fazla imge hâlinde gördüğünü iddia etmek istemiyorum. Ancak yine de incelemelerimde bu yolu izledim. Her seferinde bana en sağlam gelen düşünceyi temel alarak onunla bağdaşan şeyleri hem "nedenler", hem de bütün diğer şeyler açısından gerçek kabul ediyorum. Temel düşünceyle bağdaşmayan şeyleri de gerçek dışı sayıyorum. Ancak bu söylediklerimi sana daha açıkça anlatmak isterim, çünkü sanırım beni pek anlayamadın.</p>

    <p class="normal">— Zeus aşkına, pek anladığımı söyleyemem, dedi Kebes.</p>

    <p class="normal">— <sup class="calibre3">[100b]</sup> Gerçi söylediklerimde yeni bir şey yok. Her fırsatta daha eski konuşmalarımızda olduğu kadar az önce de tekrarlamaktan bıkıp usanmadığım şeyler. Sana, bunca üzerinde durduğum "neden"in ne olduğuna dair düşüncelerimi açıklamaya kalktığımda, binlerce kez tekrarlanan savlara dönerek onlardan başlayacağım: Güzel, iyi, büyük ve benzeri kavramlar kendiliklerinden vardır. Bana katılır ve kendiliğinden var olan şeylerin varlığını kabul edersen, bunlardan hareketle sana ruhun ölümsüzlüğünü gösterip kanıtlayabileceğimi umuyorum.</p>

    <p class="normal">— <sup class="calibre3">[100c]</sup> Elbette kabul ediyorum, dedi Kebes. Sen de bir an önce söylediklerinin sonunu getirmeye çalış.</p>

    <p class="normal">— Söylediklerimden çıkarılacak sonuçları gözden geçir ve bana katılıp katılmadığını söyle. Bence mutlak güzel dışında bir güzel varsa, söz konusu güzel başka bir neden yüzünden değil, mutlak güzele katıldığı için güzeldir. Bu düşüncem bütün diğer kavramlar için de geçerlidir. Bu tür bir "neden"in geçerliliğini kabul ediyor musun?</p>

    <p class="normal">— Kabul ediyorum, dedi Kebes.</p>

    <p class="normal">— Başka bilgece "neden"leri bir türlü anlayamadığımı ve açıklayamadığımı kabul etmek zorundayım. Bana bir şeyin renginin canlılığı, şeklinin <sup class="calibre3">[100d]</sup> ya da herhangi başka bir özelliğinin güzelliği yüzünden güzel olduğunu söylediklerinde, aklımı karıştırmaktan başka işlevleri olmayan bu açıklamaları reddediyorum. Basit, kaba ve belki de safça bir düşünce yürüterek, bir şeyin, sadece mutlak güzel sayesinde ve hangi yöntem ya da yolla olursa olsun ona katılmasıyla güzel olabileceğine inanıyorum. Güzelliğin nasıl iletildiği konusunda fazla ısrarcı değilim, ancak söylemek istediğim şudur: Güzel şeyler mutlak güzel sayesinde güzel olurlar. Kendime ve başkalarına verebileceğim en sağlam yanıt budur. <sup class="calibre3">[100e]</sup> Bu ilkeye dayanarak hiçbir yanlış adım atmayacağıma inanıyorum ve tam bir emniyetle, kendime ve başkalarına, güzel şeyleri "mutlak güzel"in güzel kıldığını söyleyebilirim. Sen de öyle düşünmüyor musun?</p>

    <p class="normal">— Evet, öyle düşünüyorum.</p>

    <p class="normal">— Aynı şekilde, mutlak büyüklük sayesinde büyükler büyük ve daha büyükler daha büyük, mutlak küçüklük sayesinde de küçükler küçük ve daha küçükler daha küçük oluyor, değil mi?</p>

    <p class="normal">— Evet.</p>

    <p class="normal">— Bir insanın bir başkasından bir baş kadar büyük olduğunu, diğerinin de bir baş kadar küçük olduğunu <sup class="calibre3">[101a]</sup> sana söylediklerinde sen de kabul etmeyeceksin. Bir başkasından büyük olan herhangi bir şeyin sadece mutlak büyüklük [kavramı] sayesinde büyük olduğunu, bir diğerinden küçük olan bir şeyin de sadece mutlak küçüklük [kavramı] sayesinde küçük olduğunu söyleyeceksin. Eğer birinin diğerinden bir baş sayesinde daha büyük olduğunu söyleseydin, sana ilk olarak tek bir şey sayesinde büyüğün daha büyük ve küçüğün daha küçük olamayacağı itirazını, daha sonra da küçük bir şey olan kafa sayesinde <sup class="calibre3">[101b]</sup> büyüğün daha büyük olamayacağı itirazını öne sürmelerinden çekinecektin. Yoksa bu itirazlardan çekinmez miydin?</p>

    <p class="normal">— Mutlaka çekinirdim, dedi Kebes gülerek.</p>

    <p class="normal">— O hâlde onun sekizden niceliği yüzünden ya da niceliği yüzünden değil de iki sayı kadar fazla olduğu için daha büyük olduğunu söylemekten de çekinmeyecektin, diye devam etti Sokrates. Aynı şekilde iki kulaç da niceliği yüzünden değil, bir kulacın iki misli olduğu için ondan büyüktür. Sanırım bu ikinci örnekte de aynı şeylerden çekinmek gerekir.</p>

    <p class="normal">— Şüphesiz!</p>

    <p class="normal">— Bire bir eklenmesi durumunda ikiyi oluşturanın toplama işlemi, <sup class="calibre3">[101c]</sup> birin ikiye bölünmesi durumunda da ikiyi oluşturanın bölme işlemi olduğunu söylemekten kaçınmayacaksın, değil mi? Bir şeyin meydana gelmesinin tek nedeninin onu oluşturabilecek karakteristik öze katılması olduğunu haykırmayacak mısın? Bu durumda ikinin oluşmasının tek nedeninin, ikiliğe katılmasının olduğunu göreceğinden, toplamaları, bölmeleri ve bunlara benzeyen diğer karmaşık işlemleri bir kenara iterek, bunlara dair açıklamaları senden daha bilgili olanlara bırakacaksın. <sup class="calibre3">[101d]</sup> Sen denildiği gibi, kendi gölgenden ve tecrübesizliğinden korkacağından üzerinde anlaştığımız varsayımın güvenine dayanarak yanıt vereceksin. Ama başka biri aynı varsayıma dayandığını söylediğinde sen onu önemsemeyecek ve bu varsayımdan çıkacak sonuçları incelemeden, onların birbirleriyle uyuşup uyuşmadıklarını görmeden yanıtlamayacaksın. Eğer bu varsayımı mantıklı gerekçeler öne sürerek desteklemek zorunda kalırsan aynı şekilde davranacak, yani sana öncekilerden daha doğru görünen daha genel bir varsayıma dayanacak ve tatmin edici bir sonuca ulaşana kadar bu şekilde ilerleyeceksin. Aynı zamanda, eğer gerçek olan şeyleri, yani varlıkları bulmayı amaçlıyorsan, <sup class="calibre3">[101e]</sup> her konuda itiraz etmekten hoşlananlar gibi, varsayımdan ve ondan çıkan sonuçlardan söz ederek her şeyi birbirine karıştırmamaya özen göstereceksin. Onlar, her şeyi birbirine karıştıran bilgelikleriyle kendilerini kendilerine beğendirmekle meşgul olduklarından hiç konuşmazlar ve böylesi konularla ilgilenmezler. Ama sen gerçekten de bir filozofsan <sup class="calibre3">[102a]</sup> benim anlattığım gibi davranmalısın.</p>

    <p class="normal">Simmias ve Kebes'in ikisi birden söz alarak:</p>

    <p class="normal">— Bu söylediklerin, başından sonuna kadar çok doğru, dediler.</p>

    <p class="normal">EKHEKRATES - Zeus aşkına, haklıymışlar. Sokrates anlayışı kıt insanların bile anlayabileceği derecede açık konuşmuş.</p>

    <p class="normal">PHAİDON - Elbette Ekhekrates. Orada bulunan herkes öyle düşündü.</p>

    <p class="normal">EKHEKRATES - Orada olmayan, ama işimdi seni dinleyen bizlerin de düşüncesi bu yönde. Peki daha sonra neler konuşuldu?</p>

    <p class="normal">PHAİDON - Hatırlayabildiğim kadarıyla Sokrates'in düşüncelerine hak verdiler, <sup class="calibre3">[102b]</sup> kavramların her birinin var olduğunu ve bütün varlıkların, adlarını dâhil oldukları kavramlardan aldıklarını kabul ettiler. Sonra Sokrates onlara bir soru sordu: "Bu konuştuklarımız geçerliyse, Simmias'ın Sokrates'ten büyük ama Phaidon'dan küçük olduğunu söylerken, Simmias'ta iki şeyin, hem büyüklüğün hem de küçüklüğün bulunduğunu kabul etmiş olmuyor muyuz?"</p>

    <p class="normal">— Evet, dedi Kebes.</p>

    <p class="normal">— Ama, "Simmias Sokrates'i aşıyor" sözünü kabul etmiyorsun umarım, çünkü ifade edildiği şekliyle gerçek değil. Simmias, doğası yüzünden, <sup class="calibre3">[102c]</sup> yani Simmias olduğu için değil, sahip olduğu boyut yüzünden Sokrates'i aşar. Aynı şekilde, Sokrates'ten Sokrates olduğu için değil, boyutları kendisinden küçük olduğundan daha büyüktür.</p>

    <p class="normal">— Doğru.</p>

    <p class="normal">— Phaidon da Phaidon olduğundan değil, Simmias'ın küçüklüğüyle kıyaslandığında ondan daha fazla büyüklüğe sahip olduğundan Simmias'ı aşar.</p>

    <p class="normal">— Öyledir.</p>

    <p class="normal">— O hâlde, Simmias söz konusu iki kişinin arasında bulunduğu için hem küçük hem de büyük olarak adlandırıldı. <sup class="calibre3">[102d]</sup> Büyüklüğüyle kendisini aşanın karşısında küçüklüğü öne çıkarken, daha büyük olduğu diğerinin karşısında büyüklüğü öne çıktı.</p>

    <p class="normal">Sonra gülerek ekledi:</p>

    <p class="normal">— Bir mukavele yazmak istiyormuş gibi görünüyorum, ama aslında durum anlattığım gibi.</p>

    <p class="normal">Kebes ona hak verdi.</p>

    <p class="normal">— Bunları anlatmamın nedeni, senin de benimle aynı düşüncede olmanı istememdir. Kanımca hem büyük hem küçük olmayı kabullenmeyen sadece boyut kavramı değil. Bizim boyutumuz da küçük olmayı ve başkaları tarafından aşılmayı kabul etmek istemez. Bu yüzden iki seçenekten birini seçer: Ya karşıtı olan küçüğün yaklaşmasıyla geri çekilip uzaklaşır <sup class="calibre3">[102e]</sup> ya da küçük yakınına geldiğinde ortalıktan kaybolur. Ama küçüklüğe katlanmayı kabul ettiğinde bile olduğundan farklı bir şey olmaya çalışmaz. Küçüklüğe katlanmayı ve küçük olmayı kabul eden ben de, küçüklüğüme [kısa boylu] karşın kendim olmaya devam ettiğim hâlde, boyut mutlak büyük iken küçük olmaya cüret edemedim. Aynı şekilde içimizde bulunan küçük de büyümeyi ve büyük olmayı istemez, durumlarını muhafaza eden bütün diğer karşıtlar da aynı zamanda kendi karşıtları hâline gelmek ve öyle kalmak istemezler, <sup class="calibre3">[103a]</sup> böyle bir durumda ya uzaklaşırlar ya da yok olurlar.</p>

    <p class="normal">— Hangi açıdan bakarsan bak, bana da öyle geliyor, dedi Kebes.</p>

    <p class="normal">O sırada, orada bulunanlardan biri –tam olarak kim olduğunu hatırlamıyorum– söz isteyerek şunları söyledi:</p>

    <p class="normal">— Tanrılar aşkına, az önce şimdi söylediklerinizin tam aksini savunan düşünceler üzerinde anlaşmamış mıydık? Büyük küçükten, küçük de büyükten doğmuyor muydu? Genellemek gerekirse, karşıtlar karşıtlarından doğmuyorlar mıydı? Oysa şimdi, doğru anladıysam, böyle bir şeyin kesinlikle olamayacağını söylüyoruz.</p>

    <p class="normal">Sokrates başını sesin geldiği tarafa çevirerek yanıt verdi:</p>

    <p class="normal">— <sup class="calibre3">[103b]</sup> Bunu bize hatırlatman mertçe bir davranış oldu, fakat şimdi söylediklerimizle az önce söylediklerimizin arasındaki farkı kavrayamamışsın. Az önce karşıtların karşıtlarından doğduğunu söylemiştik, oysa şimdi içimizde ya da doğada bulunan karşıtların kendi kendilerinin karşıtı olamayacağını söylüyoruz. O zaman sevgili dostum, karşıtları bulunan ve kendilerini karşıtlarının adlarıyla tanımladığımız şeylerden bahsediyorduk, oysa şimdi, bir varlığın içinde bulundukları zaman o varlığa kendi adlarını veren karşıtların kendilerinden bahsediyoruz. <sup class="calibre3">[103c]</sup> Bu karşıt kavramların hiçbir zaman birbirlerine dönüşmeyeceğini söylüyoruz.</p>

    <p class="normal">Sokrates Kebes'e bakarak:</p>

    <p class="normal">— Bu arkadaşın itirazı senin de mi aklını karıştırdı Kebes, diye sordu.</p>

    <p class="normal">— Hayır arkadaşın dedikleriyle aklım karışmadı, ama aklımı karıştıran birtakım noktaların kalmadığını da söyleyemem.</p>

    <p class="normal">— Ancak karşıtların kendi kendilerinin karşıtına dönüşmeyeceği üzerinde anlaştık sanırım.</p>

    <p class="normal">— Orası kesin, dedi Kebes.</p>

    <p class="normal">— O hâlde bir de şu konuda bana katılıp katılmadığını söyleyebilir misin? Sıcak ve soğuk adlarıyla adlandırdığın şeyler var mı?</p>

    <p class="normal">— Evet, var.</p>

    <p class="normal">— Bunlara, aynı zamanda, ateş ve kar adlarını da veriyor musun?</p>

    <p class="normal">— <sup class="calibre3">[103d]</sup> Zeus aşkına, hayır!</p>

    <p class="normal">— O hâlde, sıcak ateşten, soğuk da kardan farklı şeyler mi?</p>

    <p class="normal">— Evet.</p>

    <p class="normal">— Bu durumda tam demin söylediğimiz gibi, karın sıcağı kabul ettikten sonra, artık hiçbir şekilde eskisi gibi olamayacağını anladığını sanırım. Hem sıcak, hem kar olamayacak ve sıcağın yaklaşmasıyla ya ondan uzaklaşacak ya da yok olacak.</p>

    <p class="normal">— Elbette.</p>

    <p class="normal">— Aynı şekilde, soğuk kendisine yaklaştığı zaman, ateş de ya uzaklaşacak ya da yok olacak. Soğuğu kabul ettikten sonra, daha önceki hâlini sürdüremeyecek, yani aynı anda hem ateş hem de soğuk olamayacak.</p>

    <p class="normal">— <sup class="calibre3">[103e]</sup> Doğru söylüyorsun, dedi Kebes.</p>

    <p class="normal">— Buna benzer bazı hâllerde, diye devam etti Sokrates, sadece kavramın kendisi değil, kavramın kendisi olmadığı hâlde, var olduğu sürece o kavramın şekline [özelliğine] sahip olan başka şeyler de hep aynı adı taşıma hakkına sahiptir. Bu söylediğim, şimdi vereceğim örneklerle daha iyi anlaşılabilir. Sayılar söz konu olduğunda, "tek sayı" hep bu adı taşımak zorundadır, öyle değil mi?</p>

    <p class="normal">— Kesinlikle öyle.</p>

    <p class="normal">— Şimdi sana sormak istediğim de tam olarak şu: <sup class="calibre3">[104a]</sup> Varlıklardan sadece buna mı "tek sayı" demeliyiz, yoksa "tek sayı" kavramının kendisi olmadığı hâlde, doğası itibarıyla "tek sayı" olma özelliğine sahip olan, "tek sayı" olmaktan hiçbir zaman uzaklaşmayan başka şeylere de "tek sayı" diyebilir miyiz? Üç sayısı ve başka birçok sayı için de benzer bir durum söz konusudur. Üç sayısının durumunu bir düşün: Üç, tam olarak "tek sayı" kavramıyla eşleşmediği hâlde, kendi adı olan üçle olduğu kadar "tek sayı" adıyla da tanımlanamaz mı? Oysa üç, beş ve sayıların yarısı bu durumdadır. <sup class="calibre3">[104b]</sup> Her biri tam olarak tek sayı kavramıyla eşleşmedikleri hâlde birer tek sayıdırlar. Aynı şekilde iki, dört ve sayıların diğer yarısı da her biri "çift sayı" kavramıyla tam olarak eşleşmedikleri hâlde hepsi de çift sayıdırlar. Benimle aynı fikirde değil misin?</p>

    <p class="normal">— Nasıl olmayabilirim ki! diye yanıt verdi Kebes.</p>

    <p class="normal">— Öyleyse dikkatini şu vurgulamak istediğim noktaya ver: Göründüğü kadarıyla, birbirlerini dışlayanlar sadece karşıt kavramlar değildir. Birbirlerinin karşıtı olmadıkları hâlde, içlerinde karşıt özellikler barındıran şeyler de sahip oldukları bu özelliğin karşıtı olan kavramı dışlarlar, onun yaklaşmasıyla ya yok olur <sup class="calibre3">[104c]</sup> ya da geri çekilirler. Üç sayısının da üç olmayı sürdürmekteyken çift sayı olmaya zorlandığında ya kaybolacağını ya da başına bir sürü şey geleceğini söyleyebilir miyiz?</p>

    <p class="normal">— Söyleyebiliriz elbette.</p>

    <p class="normal">— Ancak her şeye rağmen iki, üçün karşıtı değildir, diye devam etti Sokrates.</p>

    <p class="normal">— Değildir şüphesiz.</p>

    <p class="normal">— Öyleyse karşılıklı olarak birbirlerine yaklaşmayı kabul etmeyenler sadece karşıt kavramlar değildir. Bazı başka şeyler de sahip oldukları özelliğin karşıtı kavramların kendilerine yaklaşmasını kabul etmez.</p>

    <p class="normal">— Söylediklerin çok doğru!</p>

    <p class="normal">— Şimdi de, eğer yapabilirsek, bunların neler olduğunu tanımlamamızı ister misin?</p>

    <p class="normal">— İsterim elbette.</p>

    <p class="normal">— <sup class="calibre3">[104d]</sup> Kebes bunlar sakın hâkimiyetleri altına aldıkları şeyleri kendi şekillerini almaya zorlamakla yetinmeyip, aynı zamanda hep kendilerine karşıt başka birer idea'ya<sup class="calibre3"><a href="../Text/sokrates_split_137.html#footnote-500-111" id="footnote-500-111-backlink">111</a></sup> [kavram] sahip olan şeyler olmasın? diye sordu Sokrates.</p>

    <p class="normal">— Ne demek istiyorsun?</p>

    <p class="normal">— Az önce konuştuklarımızı tekrarlıyorum. Bildiğin gibi üç ideasının hâkim olduğu her şey sadece üç değil, aynı zamanda tek sayı da olmak zorunda.</p>

    <p class="normal">— Elbette.</p>

    <p class="normal">— Böyle bir şeyin içine, onu oluşturan özelliğin karşıtı olan ideanın hiçbir zaman giremeyeceğini söyleyebiliriz.</p>

    <p class="normal">— Kesinlikle.</p>

    <p class="normal">— Onu oluşturan "tek" ideası değil mi?</p>

    <p class="normal">— Evet.</p>

    <p class="normal">— "Tek"in karşıtı da "çift" ideası değil mi?</p>

    <p class="normal">— Evet.</p>

    <p class="normal">— <sup class="calibre3">[104e]</sup> Demek ki "çift" ideası hiçbir zaman üçe ulaşamayacak.</p>

    <p class="normal">— Elbette ulaşamayacak.</p>

    <p class="normal">— O hâlde "üç"ün "çift"le hiçbir ilişkisi yok.</p>

    <p class="normal">— Evet, hiçbir ilişkisi yok.</p>

    <p class="normal">— Demek ki üç çift sayı değildir.</p>

    <p class="normal">— Evet.</p>

    <p class="normal">— İşte benim tanımlamamızı istediğim şey de, belirli bir şeye karşıt olmadığı hâlde, bu karşıtı kabul etmeyen şeydi. Üç örneğinde olduğu gibi, üç "çift"e karşı olmadığı hâlde onu kabul etmiyor, çünkü içinde ona karşı olan bir özellik barındırıyor. <sup class="calibre3">[105a]</sup> Aynı durum iki ile "tek", ateş ile soğuk ve bir sürü başka şey için de söz konusu. Düşün bakalım, şöyle bir tanımlama yapabilir miyiz? Karşıt, kendi karşıtını kabul etmemekle kalmaz, aynı zamanda yaklaşmakta olduğuna karşıt bir özellik taşıyan da, yaklaştığı şeyi kabul etmez. Bunları tekrar düşün, çünkü aynı sözlerin birkaç kez dinlenmesinde yarar var. Beş "çift" ideasını, onun iki misli olan on da "tek" ideasını kabul etmeyeceklerdir. Aynı şekilde, "iki misli olan" başka bir şeyin karşıtı olduğu hâlde "tek" ideasını kabul etmeyecek, <sup class="calibre3">[105b]</sup> içinde yarımı içeren üçte iki türünden kesirler, üçte bir ve bunlara benzer kesirler de "tam" ideasını kabul etmeyeceklerdir. Tabii bütün bunlar beni dinliyorsan ve benimle aynı şekilde düşünüyorsan geçerli.</p>

    <p class="normal">— Seni hem dikkatle dinliyor hem de sana katılıyorum, dedi Kebes.</p>

    <p class="normal">— Şimdi hareket noktamıza dönelim, ancak sana soru sorarken kullandığım kelimeleri kullanarak değil, beni örnek alarak yanıt ver. Daha önce söz ettiğimiz kesin yanıttan başka, şimdi konuşmakta olduklarımızdan çıkarılacak başka bir kesin yanıt bekliyorum. Bana, "Varlığıyla bir bedeni sıcak kılması için o bedende bulunması gereken şey nedir?" diye sorarsan, <sup class="calibre3">[105c]</sup> sana ilk akla gelen o basit "sıcaklıktır" yanıtını değil, daha karmaşık bir yanıt vereceğim. Az önce konuştuklarımıza dayandırarak, o bedeni sıcak kılanın ateş olduğunu söyleyeceğim. Aynı şekilde ""Varlığıyla bir bedeni hasta eden şey nedir?" sorusuna "hastalık" hasta eder değil "yüksek ateş" hasta eder yanıtını vereceğim. "Varlığıyla bir sayıyı tek kılan şey nedir?" sorusuna da "tek sayı olma özelliği" değil "birim"dir yanıtını vereceğim ve bu iş böyle devam edecek. Ne demek istediğimi yeterince anlayıp anlayamadığını bir düşün.</p>

    <p class="normal">— Yeterince anladım.</p>

    <p class="normal">— Öyleyse yanıt ver! Varlığıyla bedeni canlı kılması için o bedende bulunması gereken şey nedir?</p>

    <p class="normal">— Ruh, diye yanıt verdi Kebes.</p>

    <p class="normal">— <sup class="calibre3">[105d]</sup> Bu her zaman geçerli mi?</p>

    <p class="normal">— Başka nasıl olabilir ki?</p>

    <p class="normal">— Bu durumda, ruh mülkiyetine geçirdiği her şeye hayat verir diyebilir miyiz?</p>

    <p class="normal">— Kesinlikle öyle!</p>

    <p class="normal">— Peki hayatın karşıtı herhangi bir şey var mı?</p>

    <p class="normal">— Var.</p>

    <p class="normal">— Nedir o?</p>

    <p class="normal">— Ölüm!</p>

    <p class="normal">— O hâlde az önce konuştuklarımıza göre, ruh her zaman kendisinde bulunan şeyin karşıtını hiçbir şekilde kabul etmeyecektir.</p>

    <p class="normal">— Kesinlikle öyle.</p>

    <p class="normal">— Şimdi söyle bana! "Çift" ideasını kabul etmeyen şeyi az önce nasıl adlandırmıştık?</p>

    <p class="normal">— Çift olmayan.</p>

    <p class="normal">— Ya adaleti kabul etmeyenle müziği kabul etmeyeni?</p>

    <p class="normal">— <sup class="calibre3">[105e]</sup> Birine adil olmayan, diğerine de müziksiz demiştik!</p>

    <p class="normal">— Güzel! Peki ölümü kabul etmeyeni nasıl adlandırabiliriz?</p>

    <p class="normal">— Ölümsüz!</p>

    <p class="normal">— Demek ki ruh ölümü kabul etmez, öyle mi?</p>

    <p class="normal">— Evet.</p>

    <p class="normal">— O hâlde ruh ölümsüzdür.</p>

    <p class="normal">— Evet ölümsüzdür.</p>

    <p class="normal">— Çok güzel! Şimdi bu konunun kanıtlandığını söyleyebilir miyiz, ne dersin?</p>

    <p class="normal">— Hem de çok tatmin edici bir şekilde kanıtlandığını söyleyebiliriz Sokrates.</p>

    <p class="normal">— Ne dersin Kebes, "çift olmayan"ın yıpranamaz olması bir gereklilikse, <sup class="calibre3">[106a]</sup> "üç" yıpranamazdan başka bir şey olabilir miydi?</p>

    <p class="normal">— Nasıl olabilirdi ki?</p>

    <p class="normal">— Yıpranamazlık "sıcak olmayan" için de bir gereklilik olsaydı, sıcak kara yaklaştığında karın oradan uzaklaşması, erimemesi ve zarar görmemesi gerekmez miydi? Kar ne yok olacak, ne de sıcaklığa katlanmayı bekleyecekti.</p>

    <p class="normal">— Doğru söylüyorsun.</p>

    <p class="normal">— "Soğuk olmayan"ın da yıpranamaz olması hâlinde aynı şeyler geçerli olurdu sanırım. Soğuk ateşe yaklaştığında, ateş hiçbir zaman sönmeyecek ve yok olmayacak, sağ salim uzaklara çekilecekti.</p>

    <p class="normal">— Mecburen.</p>

    <p class="normal">— <sup class="calibre3">[106b]</sup> Bu durumda "ölümsüz" için de aynı şeyleri söyleyemez miyiz? Ölümsüz aynı zamanda yıpranamaz da ise, ölüm yaklaştığında ruhun yok olması imkânsızdır. Daha önce söylediklerimize göre; üçün ve tek sayıların çift olamayacağı, ateşin ve ateşin içinde bulunan sıcağın soğuk olamayacağı gibi ruh da ölümü kabul etmeyecek ve ölmeyecektir. Ancak biri kalkıp: "Çift ona yaklaştığı zaman tekin çift olmamasını kabul ettik, ama tekin yok olması durumunda <sup class="calibre3">[106c]</sup> yerine çiftin oluşmasını engelleyen nedir?" diye sorarsa, ona "çift olmayan" yıpranamaz olduğu için "tek" yok olamaz yanıtını veremeyiz. Daha önceden bu konuda anlaşmış olsaydık, çift yaklaştığı zaman "tek"in ve üçün çekilerek uzaklaşacakları yanıtını kolaylıkla verebilirdik. Aynı durum ateş, sıcak ve benzer kavramlar için de geçerli olurdu. Öyle değil mi?</p>

    <p class="normal">— Kesinlikle.</p>

    <p class="normal">— Demek ki şimdi, ölümsüzün aynı zamanda yıpranamaz da olduğunda anlaşırsak, ruh hem ölümsüz hem de yıpranamaz olacaktır. <sup class="calibre3">[106d]</sup> Ama bu konuda anlaşamazsak başka bir kanıta ihtiyaç duyacağız.</p>

    <p class="normal">— Hiç olmazsa bu konuda başka bir kanıta ihtiyacımız yok. Ebedi olan ölümsüz, yıpranmaya karşı koyamıyorsa, yıpranmaya karşı koyacak başka bir şey bulmak çok zor olacaktır.</p>

    <p class="normal">— Ancak kanımca tanrının, yaşamın kendisinin ve ölümsüz olan her şeyin, hiçbir zaman yok olamayacağını herkes kabul edecektir, dedi Sokrates.</p>

    <p class="normal">— Zeus aşkına, herkes kabul eder. Hatta sadece insanlar değil, en az onlar kadar tanrılar da kabul eder.</p>

    <p class="normal">— <sup class="calibre3">[106e]</sup> Ölümsüz yıpranamaz olduğuna göre, ruh da gerçekten ölümsüzse aynı zamanda yıpranamaz olması da gerekmez mi?</p>

    <p class="normal">— Elbette gerekir.</p>

    <p class="normal">— O hâlde ölüm insana yaklaştığında, göründüğü kadarıyla ölümlü tarafı ölür, ölümsüz tarafı da –yerini ölüme bırakarak– sapasağlam ve yıpranmamış hâlde oradan uzaklaşıp gider.</p>

    <p class="normal">— Öyle görünüyor.</p>

    <p class="normal">— Demek ki ruh başka her şeyden daha fazla ölümsüz ve yıpranamazdır Kebes. <sup class="calibre3">[107a]</sup> Ruhlarımız gerçekten de Hades'te var olacaktır.</p>

    <p class="normal">— Bu söylediklerinden farklı şeyler söyleyecek ya da düşüncelerine itiraz edecek değilim Sokrates. Ancak Simmias'ın ya da burada bulunan herhangi başka birinin söyleyecekleri varsa susması hiç doğru olmaz. Buna benzer konularda bir şeyler söylemek ya da dinlemek isteyenlerin, şimdikinden daha uygun bir fırsat bulabileceklerini hiç sanmam.</p>

    <p class="normal">— Benim de bu konuşulanlardan sonra söyleyecek sözüm ve belirtilecek itirazım kalmadı, dedi Simmias. <sup class="calibre3">[107b]</sup> Bununla beraber, incelediğimiz konunun önemi ve insanların güçsüzlüğüne dair inancım, söylenenler hakkında birtakım kuşkular duymama neden oluyor.</p>

    <p class="normal">— Bu söylediklerin doğru olduğu gibi Simmias, ilk başta hareket noktası olarak aldığımız varsayımlar da inandırıcı olsalar bile daha ayrıntılı bir şekilde incelenmelidir. Hatta bu varsayımları tatmin edici derecede inceleyebilirseniz, yapmakta olduğumuz sohbeti bir insanın kavrayabileceği en iyi derecede izleyebilirsiniz. Ve bu konu açıklığa kavuşursa başka bir şeye ihtiyacınız kalmaz.</p>

    <p class="normal">— Doğru söylüyorsun.</p>

    <p class="normal">— <sup class="calibre3">[107c]</sup> Fakat dostlarım, dedi Sokrates, düşünmemiz gereken bir şey var. Eğer ruh ölümsüzse, ona sadece bizim "hayat" adını verdiğimiz zaman süresince değil, zamanın tümü süresince özen göstermemiz gerekir ve bunu ihmal edenler korkunç tehlikelerle karşı karşıya kalırlar. Öte yandan, ölümün her şeyden kurtulmak anlamına gelmesi kötüler için beklenmedik bir nimet olurdu, çünkü ölürken ruhlarından kurtulacakları için, bedenleriyle birlikte kötülüklerinden de kurtulacaklardı. Fakat gerçekte ruh ölümsüz olduğuna göre, <sup class="calibre3">[107d]</sup> kötülüklerden kaçınmasından ve mümkün olduğunca daha iyi ve daha erdemli olmaya çalışmasından başka seçeneği yoktur. Ruh Hades'e inerken, eğitimi ve yetişme terbiyesi dışında başka hiçbir şeyi yanında götüremez. Bunlar da, denildiğine göre, öbür dünyaya doğru yol alan ölülerin yolculukları boyunca onlara en yararlı ya da en zararlı olabilecek şeylerdir. Bir insan öldüğü zaman, yaşadığı süre boyunca ona eşlik eden daimon, <sup class="calibre3">[107e]</sup> onu ölülerin yargılanmak üzere toplandığı yere götürmeyi üstlenir. Orada yargılandıktan sonra, kendisini öteki dünyaya götürmekle görevlendirilmiş bir rehber eşliğinde Hades'e doğru yol alır.<sup class="calibre3"><a href="../Text/sokrates_split_138.html#footnote-500-112" id="footnote-500-112-backlink">112</a></sup> Hak ettiği karşılığı aldıktan ve orada gerektiği kadar kaldıktan sonra başka bir rehber onu farklı ve uzun birçok safhanın ardından bu dünyaya geri getirir. Ancak Hades'e yolculuk, Aischylos'un Telephos piyesinde anlattığı gibi, basit ve kolay değildir. <sup class="calibre3">[108a]</sup> Aslında bu yol ne kolaydır ne de izlenebilecek biricik yoldur. Biricik yol olsaydı, yolunu kaybetmek imkânsız olduğuna göre rehbere hiç gerek kalmazdı. Dinî inanışlara, örf ve âdetlere dayandırarak söylüyorum: Göründüğü kadarıyla bu yol kıvrılarak ilerler ve birçok kola ayrılır. Erdemli ve bilge ruh, başına geleceklerin bilincinde olarak rehberini uysalca takip eder. Daha önce de söylediğim gibi, bedenine tutkuyla bağlı olan ruh ise <sup class="calibre3">[108b]</sup> uzun bir süre için bedenden ve görünür evrenden ayrılmak istemez. Uzun bir direnme ve çekilen birçok sıkıntıdan sonra, sorumluluğunu üstlenen daimonun zorlaması ve dayatmasıyla sürüklenerek götürülür. Diğer ruhların bulunduğu yere geldiğinde, herhangi bir kötülük yapan, haksız yere kan döken ya da kendisine benzeyen ruhlara özgü başka kötülükler yapan arınmamış ruh, herkesin ondan kaçtığını ve ona yüz çevirdiğini görür. Hiç kimse ona yoldaşlık ya da rehberlik etmeye yanaşmaz ve zorunluluk sonucu hak ettiği yere götürüleceği zaman gelene kadar, <sup class="calibre3">[108c]</sup> bir süre için nereye gideceğini bilmez hâlde bir serseri gibi dolaşır durur. Tam aksine, bütün hayatını erdemli ve ölçülü geçiren, tanrıların yoldaşlığına ve rehberliğine mazhar olan ruh, kendisine layık görülen yeri hemen bulur. Beni anlattıklarına inandıran birinden duyduğuma göre, dünyanın birçok güzel köşesi vardır ve ne şekli ne de büyüklüğü dünya hakkında konuşmaktan hoşlananların anlattığı gibidir.</p>

    <p class="normal">— <sup class="calibre3">[108d]</sup> Ne demek istiyorsun Sokrates? diye sordu Simmias. Dünya hakkında ben de birçok şey duydum, ama bunlar senin inandıklarından farklıydı. Bu yüzden seni seve seve dinleyebilirim.</p>

    <p class="normal">— Sana bunları anlatmak için Glaukos'un ustalığına ihtiyaç duymayacağım<sup class="calibre3"><a href="../Text/sokrates_split_139.html#footnote-500-113" id="footnote-500-113-backlink">113</a></sup> Simmias. Ama gerçek olduklarını kanıtlamak çok zor, buna Glaukos'un ustalığı da yetmez sanırım. Belki de bunları ben de tam olarak anlayamam, hatta anlayabilecek olsam bile yaşamak için kalan zamanım konuyu bitirmeme yetmez. Yine de dünyanın nasıl bir yer olduğuna <sup class="calibre3">[108e]</sup> ve bölgelerine dair düşüncelerimi anlatmama hiçbir engel yok.</p>

    <p class="normal">— Bu bana yeter, dedi Simmias.</p>

    <p class="normal">— İlk olarak, dünyanın gökyüzünün ortasında bulunduğuna ve yuvarlak olduğuna inanıyorum.<sup class="calibre3"><a href="../Text/sokrates_split_140.html#footnote-500-114" id="footnote-500-114-backlink">114</a></sup> Bulunduğu yerde durması <sup class="calibre3">[109a]</sup> ve düşmemesi için ne havaya ne de başka bir desteğe ihtiyaç duyar. Evrenin homojen oluşu ve dünyanın kendi dengesi onu yerinde tutmaya yeter. Homojen bir ortamın merkezine yerleştirilen dengeli bir cisim hiçbir yana meyletmez, sabit ve hareketsiz kalır. İşte benim en başta inandığım şey bu.</p>

    <p class="normal">— Çok doğru, dedi Simmias.</p>

    <p class="normal">— Aynı şekilde, muazzam büyük olduğuna ve Phasis nehrinden <sup class="calibre3">[109b]</sup> Herakles sütunlarına kadar<sup class="calibre3"><a href="../Text/sokrates_split_141.html#footnote-500-115" id="footnote-500-115-backlink">115</a></sup> üzerinde yaşayan bizlerin, bir bataklığın etrafında toplanan karıncalar ya da kurbağalar gibi denizin etrafında yayılmış olarak onun sadece küçük bir kısmını kapladığımıza ve buna benzer başka birçok yerde çok sayıda başka insanın yaşadığına inanıyorum. Dünyanın çevresinde her yerde, içlerinde su, sis ve rüzgârın toplandığı her şekil ve her boyda birçok oyuk vardır. Dünyanın kendisi de, yıldızların bulunduğu ve bu konularda fikir yürütenlerin <sup class="calibre3">[109c]</sup> aither adını verdikleri gökyüzünün arınmış bölgesinde, arınmış bir şekilde yer alır. Dünyanın alçak oyuklarında toplanan madde de işte bu aitherin döküntüsüdür. Bizler, bu oyuklarda yaşadığımızın farkında bile değiliz ve yüzeyde yaşadığımızı sanıyoruz. Yüzeyinden olduğu kadar dibinden de aynı uzaklıkta, denizin tam ortasında bulunan [bir balık] yıldızları ve güneşi denizin içinden gördüğü için denizi gökyüzü sanır. <sup class="calibre3">[109d]</sup> Ağır hareket ettiğinden ve güçsüzlüğünden hiçbir zaman su yüzüne çıkmayı başaramaz, başını sudan çıkarıp bulunduğumuz yere doğru çevirerek bizim yerimizin onun yerinden nasıl daha güzel ve daha arınmış olduğunu göremez, bunu görmüş olan başkalarından da duyma imkânını bulamaz. Bizim başımıza da aynı şeyler geliyor, dünyanın bir oyuğunda yaşadığımız hâlde yüzeyinde yaşadığımızı sanıyoruz ve bizi çevreleyen havaya sanki içinde yıldızlar hareket ediyormuşçasına gökyüzü adını veriyoruz. Biz de ağır hareket ettiğimizden <sup class="calibre3">[109e]</sup> ve güçsüzlüğümüzden havayı bir ucundan diğerine kadar katedemiyor, sınırlarına ulaşamıyoruz. Bir insan eğer havanın sınırına varabilseydi ya da kanatlanıp uçabilseydi –başını denizden çıkaran balıkların bizim dünyamızı gördüğü gibi– başını kaldırıp yukarı evreni görebilirdi. Doğamız bu manzaraya bakmaya dayanacak güce sahip olsaydı, gördüklerimizin gerçek gökyüzü, gerçek ışık ve gerçek dünya olduğunu bilecektik, <sup class="calibre3">[110a]</sup> çünkü bu yeryüzü, bu kayalar ve çevremizdeki her şey, tuzun denizin içindeki her şeyi tahrip etmesi misali bozulmuş ve tamamen aşınmıştır. Denizde de söz edilmeye değer hiçbir şey bitmez ve mükemmel denilebilecek hiçbir şey bulunmaz. Orada sadece mağaralar, kum ve deniz dibinin bulunduğu yerde muazzam miktarda kıvamlı çamurla bataklıklar vardır, yani bizim dünyamızın güzellikleriyle kıyaslanmaya değer hiçbir şey bulunmaz. [Yukarı evren de] bizimkinden çok daha üstün olmalı. <sup class="calibre3">[110b]</sup> Eğer güzel bir mitos anlatmanın sırası gelmişse Simmias, gerçek gökyüzünün altında bulunan yeryüzünün nasıl olduğunu dinleme zahmetine katlanmanıza değer.</p>

    <p class="normal">— Gerçekten de Sokrates, bu mitosu memnuniyetle dinlemeye hazırız, dedi Simmias.</p>

    <p class="normal">— Rivayete göre dostum, yukarıdan bakan biri için, dünya deriden yapılmış on iki parçalı toplara benzer. Tıpkı onlar gibi rengârenktir ve ressamların kullandığı renkler bu topun renkleriyle kıyaslandığında birer numune gibi kalırlar. <sup class="calibre3">[110c]</sup> Oradan bakıldığında, dünya bizim algıladığımızdan daha parlak ve daha saf renklerden oluşmuş gibidir. Bir tarafı şaşırtıcı derecede güzel kırmızı renkte, bir başka tarafı altın yaldız renginde ve bir başka tarafı da kardan ve kireçten daha beyazken, onu meydana getiren bütün renkler bizim görebildiklerimizden daha çeşitli ve daha güzeldir. Su ve havayla dolu derin oyukları bile, <sup class="calibre3">[110d]</sup> parıldayan diğer renklerin içinde renkli görünürler ve bütün dünya sürekli bir renklilik sergiler. Bu dünyada ekilen meyvelerle çiçekler ve dikilen ağaçlar hep birbirleriyle uyumludur. Aynı şekilde bu dünyanın taşlarıyla kayaları da parlaklık, saydamlık ve renklerinin çeşitliliği açısından bizimkilerden daha güzeldirler. Başta akik, yeşim, zümrüt olmak üzere bizim değerli taş adını verdiğimiz taşlar <sup class="calibre3">[110e]</sup> bu kayaların parçalarıdır. Oradaki her şey buradakilerden daha güzeldir. Taşları da bizim dünyadakiler gibi tuzla, çürümeyle ve buralara dökülerek taşlarla toprağa olduğu kadar bitkilerle hayvanlara da çirkinlik ve hastalık getiren sıvılarla aşınıp bozulmuş değildir. Bu dünya saydığım süslemelerle, altınla, gümüşle <sup class="calibre3">[111a]</sup> ve benzeri güzelliklerle süslüdür. Bu süslemeler doğaları gereği bol, göz önünde ve her yere dağılmış olduklarından, bu dünyayı şanslı seyirciler için muhteşem bir manzara hâline getirirler. Üzerinde farklı hayvanlar ve bazıları orta kesimlerde, bazıları –bizim deniz kıyısında yaşadığımız gibi– havanın kıyısında yaşayan, bazıları da karanın yakınında bulunup havayla çevrelenen adalarda yaşayan insanlar vardır. Tek kelimeyle söylemek gerekirse, su ile deniz bizim için ne anlama geliyorsa onlar için de hava aynı anlama gelir ve bizim için hava ne anlama geliyorsa <sup class="calibre3">[111b]</sup> onlar için aither aynı anlama gelir. Bu dünyanın mevsimleri ılıman olduğundan, buranın insanları hastalık nedir bilmezler ve bizlerden uzun yaşarlar. Saflık bakımından aither havadan ve hava da sudan ne derecede üstünse, bu insanlar da görme, duyma ve düşünme yetileri açısından bizden o derecede üstündürler. Tanrılara adamış oldukları kutsal koru ve tapınaklarda gerçekten de tanrılar yaşar. Tanrılar ses, kehanet ve çeşitli işaretlerle kendilerini insanlara belli eder, <sup class="calibre3">[111c]</sup> onlarla temasa geçerek yüz yüze görüşürler. Orada güneş, ay ve yıldızlar da insanlara gerçekte oldukları gibi görünürler ve herkese mutluluk saçarlar. Dünya ve dünyanın çevresi böyledir işte.</p>

    <p class="normal">İç kısmında bulunan bölgelere gelince, bunlar yüzeyinde bulunan oyukların devamıdır ve bütün hacmi boyunca çepeçevre sıralanırlar. Bazıları bizim yaşamakta olduğumuz oyuktan daha derin ve daha geniştir, bazıları bizimkinden derin olmakla birlikte daha dardır, <sup class="calibre3">[111d]</sup> bazıları da daha sığ ama daha geniştirler. Yer altındaki bütün bu bölgeler, bazen geniş bazen de dar birtakım deliklerle birkaç noktada birbirleriyle birleşirler. Bir bölmeden diğerine muazzam miktarda suların aktığı, yanardağ krateri gibi noktalarda, müthiş boyutlarda, hiç kurumayan, soğuk ya da sıcak yer altı nehirleri vardır. Yer altında ayrıca bol ateş ve büyük ateş nehirleri, <sup class="calibre3">[111e]</sup> Sicilya'daki volkan patlamalarında lavların akmaya başlamasından önce ortaya çıkan çamur selleri gibi, bazen daha berrak, bazen de daha bulanık akan çamur ve lav nehirleri de vardır. Bu nehirler her seferinde akıntının yönüne göre taşarak her yeri bataklığa çevirirler. Sular yer altında havada asılıymış gibi yükselip alçalırlar. Suların bu şekilde asılı kalması şöyle açıklanabilir: Yer altındaki derin yarıklardan özellikle biri <sup class="calibre3">[112a]</sup> muazzam büyüklüktedir ve bir uçtan diğerine kadar uzanır. Homeros onun hakkında:</p>

    <p class="normal">"... çok uzaklarda, yer altında en derin yarığın bulunduğu nokta..."<sup class="calibre3"><a href="../Text/sokrates_split_142.html#footnote-500-116" id="footnote-500-116-backlink">116</a></sup></p>

    <p class="normal">mısrasını yazmıştır. Başka bir mısrasında ve başka şairlerin şiirlerinde bu derin yarığa Tartaros adı verilir. Bütün nehirler bu yarığa döküldükleri gibi buradan doğarlar ve içinden geçtikleri bölgenin özelliklerini alarak akarlar. Bütün nehirlerin buradan doğup buraya dökülmesinin sebebi, <sup class="calibre3">[112b]</sup> suyun bu noktada bir dibe ya da bir temele ulaşamamasıdır. Su burada havada asılı kalır ve bazen yukarıya bazen aşağıya doğru dalgalanır. Hava ve onu çevreleyen hava akıntısı, suyu izleyerek tıpkı nefes gibi bir o yana bir bu yana savrulurlar.</p>

    <p class="normal">Nefes alıp verirken her seferinde bir hava akıntısı oluştuğu gibi, bizim durumumuzda da su ile birlikte hareket eden hava, yarığa girip çıkarken korkunç ve şiddetli rüzgârlar oluşturur. Su, aşağı adıyla anılan yere doğru geri çekildiğinde, <sup class="calibre3">[112c]</sup> toprak içinden geçerek tulumbalarda olduğu gibi nehir yataklarına ve akıntılara karışıp onları doldurur. Bu şekilde dolan yerlerin suyu, toprak içine emilerek ve arklar yoluyla kendine yol açarak ilerler, denizleri, gölleri, nehirleri ve pınarları meydana getirir. Sonra yeniden yer altına girerek, bir kısmı uzun ve dolambaçlı, <sup class="calibre3">[112d]</sup> bir kısmı da kısa ve düz yollardan geçerek yeniden Tartaros'a dökülür. Suyun bir kısmı çıktığı yerin çok altına, başka bir kısmı biraz daha az altına akar; fakat tümü de her zaman çıkış noktasından daha aşağıya dökülür. Suyun bir kısmı kaynadığı yerin karşısına, başka bir kısmı kaynadığı yere gelir. Yılanlar gibi bir ya da birden fazla daire çizerek <sup class="calibre3">[112e]</sup> dünyanın çevresini dolaştıktan sonra ilk kaynadığı yerin mümkün olduğu kadar aşağısına akan sular da vardır. Sular bu yandan ya da öte yandan olmak üzere en çok merkeze kadar inebilirler, çünkü merkezin diğer tarafı her iki yönden gelen sular için yokuş yukarı kalır.</p>

    <p class="normal">Elbette çok sayıda, büyük ve her türden akıntılar vardır. Ancak bu çok sayıdaki akıntıdan dördü dikkat çekicidir. Merkezden en uzaktaki dairesel döngüde akan en büyüklerine Okeanos adı verilir. Onun karşısında ve aksi yönde akan Akheron <sup class="calibre3">[113a]</sup> çöllerden geçer ve yer altından akarak ölülerin ruhlarının büyük çoğunluğunun toplandığı Akherousias gölüne dökülür. Ruhlar, bazıları kısa bazıları daha uzun olmak üzere, Moira'nın kendilerine layık gördüğü kadar burada kalırlar ve oradan birer hayvan bedeninde tekrar yaşama geri gönderilirler. Bu iki nehrin arasında doğan bir üçüncü nehir, kaynağının hemen yanında bulunan ve içinde şiddetli bir ateş yanan geniş bir alana dökülür. Burada içinde su ve çamurun kaynadığı, bizim denizimizden daha büyük bir göl vardır. <sup class="calibre3">[113b]</sup> Nehir gölün içine akıp, oradan bulanık ve çamurlu çıkarak yer altından bütün dünyayı çepeçevre dolaşır ve başka bir yönden sularına karışmaksızın Akherousias gölünün sahillerine kadar gelir. Oradan ayrılarak yer altında birkaç kez dolandıktan sonra Tartaros'un alçak bir noktasına dökülür. Bu nehre Pyriphlegethon adı verilir. Onu oluşturan lav selleri, yeryüzüne çıkış yolu buldukları her yere lav fışkırtırlar. Bu nehrin tam karşısında akan dördüncü bir nehir, rivayete göre her tarafı koyu lacivert renginde olan <sup class="calibre3">[113c]</sup> korkutucu ve vahşi bir yere dökülür. Bu yerin adı Stygion'dur ve nehrin döküldüğü yerde oluşan göl de Styga adını alır. Nehir buraya döküldükten ve suları korkunç güçler kazandıktan sonra yer altına geçerek ve dairesel bir yol izleyerek Pyriphlegethon'un aksi yönünde akar. Buradan Akherousias gölünün karşı taraftaki sahiline kadar gelir. Bunun suyu da başka hiçbir suyla karışmadan dairesel bir yol izleyerek Pyriphlegethon'un tam karşısında Tartaros'a dökülür. Şairlerin dediklerine bakılırsa bu nehrin adı Kokytos'tur.</p>

    <p class="normal"><sup class="calibre3">[113d]</sup> Bu nehirlerin doğası böyledir. Her biri kendisine tahsis edilen daimonun eşliğinde ait oldukları yere getirtilen ölülerin hepsi, güzel ve dine uygun bir hayat yaşayanlarla diğerleri bir yargılamadan geçerler. Ölçülü bir hayat yaşadıklarına kanaat getirilenler, kendilerini bekleyen ve göle taşıyacak olan kayıklara binerek Akheron'a doğru yola çıkarlar. Orada yaşar, kötülüklerden arınır ve eğer bir suç işlemişlerse, hüküm giydikleri cezaları ödeyerek işledikleri suçlardan affolunurlar. Aynı şekilde yaptıkları iyilikler için de layık oldukları şekilde ödüllendirilirler. <sup class="calibre3">[113e]</sup> İşledikleri suçların büyüklüğü yüzünden ıslah edilemez olarak değerlendirilenler, yani pek çok defa dine saygısızlıkta bulunanlar, haksız yere ve yasalara aykırı olarak cinayet işleyenler ya da buna benzer başka suçları işleyenler bir daha çıkmamak üzere Tartaros'a atılırlar. Büyük de olsa, suçlarının kefareti mümkün görülenlerin, örneğin bir öfke anında anne ya da babalarına karşı <sup class="calibre3">[114a]</sup> şiddet kullandıkları hâlde kalan ömürlerini pişmanlıkla geçirenlerin ya da buna benzer şartlar içinde insan öldürenlerin de Tartaros'un içine atılmaları gerekir. Ancak onlar, bir müddet burada kaldıktan sonra kabaran dalgalar; katilleri Kokytos'a, anne ya da babalarına karşı şiddet kullananları da Pyriphlegethon'a taşırlar. Akherousias gölünün sahiline vardıklarında, katiller öldürdükleri insanları, saygısız davrananlar da kurbanlarını yüksek sesle yanlarına çağırarak kendilerini affetmeleri <sup class="calibre3">[114b]</sup> ve karşı tarafa geçmelerine izin vermeleri için yalvarmaya başlarlar. Muhataplarını ikna etmeyi başarırlarsa karşıya geçerler ve dertleri sona erer. Aksi takdirde tekrar Tartaros'a, oradan da nehirlere götürülürler, kurbanlarını merhamete getirene kadar da cezalarını çekmeye devam ederler, çünkü yargıçların onlara verdiği ceza budur. Hayatlarını dine uygun sürdürdüklerine kanaat getirilenler ise yeryüzünün bu aşağı bölgelerinden, <sup class="calibre3">[114c]</sup> zindanlarından kurtularak dünyanın arınmış yüksek katlarına çıkar ve orada yaşarlar. Bunların arasında olup kendilerini gerektiği kadar felsefeyle arındırmış olanlar ise kalan zamanlarını tamamen bedensiz olarak geçirirler ve diğerlerinden daha da güzel yerlere yerleşirler. Bu yerleri anlatmak kolay değil ve anlatmak istesem de buna zamanım kalmadı.</p>

    <p class="normal">Uzun uzadıya anlattıklarıma bakarak şunu söyleyebiliriz Simmias: Ömrümüz boyunca erdem ve bilgelik kazanmak için elimizden geleni esirgememeliyiz, çünkü ödülü güzel olduğu gibi verdiği umut da büyüktür. <sup class="calibre3">[114d]</sup> Bununla beraber, bu şeylerin benim anlattığım gibi olduğunu iddia etmek aklı başında bir adamın işi değildir. Ancak göründüğü kadarıyla ruhlar ölümsüz olduklarına göre, bu söylediklerimin ruhlarımız ve ruhlarımızın mekânı için aşağı yukarı geçerli olduğuna inanmak, alınması gereken ve alınmaya değer bir risktir kanımca. Böyle bir risk güzeldir ve insan dua okur gibi bu inanışı kendi kendine defalarca tekrar etmelidir. İşte bu yüzden anlattığım mitin üzerine bu kadar çok düşüyorum. <sup class="calibre3">[114e]</sup> Hayatı boyunca bedeni zevkleri önemsemeyen, süslenmeye özen göstermeyen, tam aksine böyle alışkanlıkların arzu edilenin tersi sonuçlar vereceğine inanan ve öğrenmeyi hedefleyen alışkanlıklara değer veren bir insan, bu inanış sayesinde ruhu için endişe etmemelidir. Böyle bir insan ruhunu yabancı süslerle değil, ruhun kendisine özgü <sup class="calibre3">[115a]</sup> bilgelik, ölçülülük, adalet, yüreklilik, özgürlük ve hakikat gibi süslerle süsledikten sonra, alın yazısı onu çağırdığında Hades yolunu tutmak üzere hazır bekler. Sizler Simmias, Kebes ve diğerleri, daha sonraki bir tarihte bu yolun yolcusu olacaksınız. Ama beni, bir trajedi kahramanının sözlerini ödünç alarak söylersek, alın yazım şimdiden çağırmış bile. Artık yıkanmamın vakti geldi. Zehri içmeden önce yıkansam iyi olur sanırım. Kadınları bir ölünün bedenini yıkama zahmetine sokmanın gereği yok!</p>

    <p class="normal"><sup class="calibre3">[115b]</sup> Sokrates'in bu anlattıklarından sonra sözü Kriton aldı:</p>

    <p class="normal">— Bütün bunlar iyi de Sokrates, benden ve burada bulunan arkadaşlarından herhangi bir isteğin yok mu? Çocukların ya da ne olursa olsun herhangi başka bir konu hakkında seni hoşnut kılmak için ne yapabiliriz?</p>

    <p class="normal">— Her zaman söylediklerimden başka isteyebileceğim yeni bir şey yok Kriton. Şimdiden herhangi bir yükümlülük altına girmeseniz bile, kendinize iyi bakarsanız hem bana, hem sevdiklerinize, hem de kendinize en büyük iyiliği yapmış olursunuz. Kendinizi ihmal eder ve şimdi ya da daha önce konuştuklarımıza uygun yaşamayı reddederseniz, <sup class="calibre3">[115c]</sup> şu anda bana vereceğiniz sözlerin hiçbir anlamı olmayacak.</p>

    <p class="normal">— Söylediklerini yerine getirmek için elimizden geleni esirgemeyeceğiz, dedi Kriton. Ama cenazeni nasıl kaldırmamızı istersin?</p>

    <p class="normal">— Nasıl isterseniz öyle kaldırın. Yeter ki beni sıkı tutun ve sakın elinizden kaçırmayın.</p>

    <p class="normal">Sokrates bunları söyledikten sonra tatlı tatlı gülümseyerek bakışlarını üzerimize çevirdi.</p>

    <p class="normal">— Kriton'u şimdi konuşmakta olduğu ve sözlerini yerli yerinde kullanan kişinin Sokrates olduğuna bir türlü inandıramıyorum dostlarım. Az sonra ölüsünü göreceği kişi olduğumu sanıyor <sup class="calibre3">[115d]</sup> ve cenazemin nasıl kaldırılacağını soruyor. Benim bunca saattir, zehir içtikten sonra aranızda kalmayacağıma, mutlu insanların yanına mutlu olmaya gideceğime dair tekrarlayıp durduklarımı sizi ve kendimi avutmak için söylediğim boş laflar olarak görüyor sanırım. Lütfen onu burada kalmayacağıma, uzaklara gideceğime inandırın. <sup class="calibre3">[115e]</sup> Böylece bedenimin yakılmasına ya da gömülmesine<sup class="calibre3"><a href="../Text/sokrates_split_143.html#footnote-500-117" id="footnote-500-117-backlink">117</a></sup> daha kolay katlanabilir, güya çektiğimi sandığı acılar için üzülmez, cenazemde "bu taşınan ve gömülen Sokrates'tir" diye kahrolmaz. Şunu iyi bilmelisin sevgili Kriton! Yanlış konuşmak sadece dile karşı işlenen bir suç değildir, aynı zamanda ruhlara da zarar verir. Cesaretini toplayarak sadece bedenimi gömdüğünü düşünmen gerekir. <sup class="calibre3">[116a]</sup> Cenazemi istediğin gibi ve geleneğe uygun olacağını sandığın şekilde kaldır.</p>

    <p class="normal">Sokrates bunları söyledikten sonra ayağa kalktı ve yıkanmak üzere başka bir odaya geçti. Kriton bize beklememizi söyleyerek arkasından gitti. Biz de aramızda konuştuklarımızı tekrar tekrar gözden geçirerek bekledik. Başımıza gelen felaketin büyüklüğü üzerinde konuşurken, gerçekten de babamızı yitirdiğimize ve bundan böyle yetim kaldığımıza inanıyorduk. <sup class="calibre3">[116b]</sup> Yıkandıktan sonra yanına çocuklarını getirdiler, iki küçük bir de büyük oğlu vardı. Yakınlarından kadınlar da geldiler, Kriton'un yanında kendilerine öğütler vererek onlarla konuştu. Sonra kadın ve çocuklara çekilmelerini söyleyerek yanımıza geldi. İçeride uzun süre kalmıştı ve güneş batmak üzereydi. Yanımıza gelip oturdu ve bundan sonra pek fazla konuşmadı.</p>

    <p class="normal"><sup class="calibre3">[116c]</sup> Az sonra On Birlerin uşağı gelerek ona şöyle dedi:</p>

    <p class="normal">— Sokrates, başkalarına ettiğim sitemi sana edemem. Onlardan, arhonların buyruğu üzerine, zehri içmelerini istediğimde kızıyor ve beni lanetliyorlar. Ama sen, bu süre içinde birçok kez tespit ettiğim üzere, şimdiye kadar buraya gelen en cesur, en yumuşak huylu ve en iyi kalpli insansın. Şimdi bile bana kızıp gücenmediğinden eminim. Sen durumunun sorumlularını biliyor, onlara kızıyorsun. Sana neler söylemeye geldiğimi biliyorsun. <sup class="calibre3">[116a]</sup> Haydi yolun açık olsun! Mümkün olduğu kadar kaçınılmaza tahammül etmeye çalış!</p>

    <p class="normal">Adam bunları söyledikten sonra gözleri yaşardı ve sırtını dönerek uzaklaştı. Sokrates onun tarafına bakarak:</p>

    <p class="normal">— Hoşça kal, dedi, bize söylediklerini yapacağız. Sonra da bize dönerek: Ne ince düşünceli bir insan, dedi. Burada bulunduğum süre içinde beni görmeye geliyor, benimle sohbet ediyordu. Çok iyi bir insan, şimdi de beni nazikçe ve gözünde yaşlarla uğurluyor. Haydi bakalım Kriton, sözünü dinleyelim. Ezilmişse zehri getirin, değilse adam onu ezsin.</p>

    <p class="normal">— <sup class="calibre3">[116e]</sup> Eğer yanılmıyorsam Sokrates, güneş hâlâ dağların tepesinde, daha tamamen batmadı, dedi Kriton. Başka mahkûmların verilen emirden çok sonra, iyice yiyip içtikten ve sevdikleriyle baş başa kaldıktan sonra zehri içtiklerini biliyorum. Acele etme, daha çok zamanın var.</p>

    <p class="normal">— Elbette Kriton, sözünü ettiğin adamların böyle davranması çok doğal! Öyle yaparak bir şeyler kazandıklarını sanıyorlar. Ancak benim de onlar gibi davranmamam doğal! Zehri biraz geç içmekle <sup class="calibre3">[117a]</sup> hiçbir şey kazanmayacağıma, tam aksine elimde hiçbir şey kalmadığı hâlde hayata sımsıkı sarılarak onu sürdürmeye çalışmamın gülünç olacağına inanıyorum. Haydi sözümü dinle de bana itiraz etme.</p>

    <p class="normal">Bu sözler üzerine Kriton yanında duran kölesine işaret etti. Köle dışarı çıktı ve biraz kaldıktan sonra zehri verecek adamla birlikte döndü. Adam bir kap içinde ezilmiş zehri getiriyordu. Sokrates adamı görünce:</p>

    <p class="normal">— Sevgili dostum, dedi, bu işleri en iyi sen bilirsin. Söyle bakalım ne yapmam gerekiyor?</p>

    <p class="normal">— Fazla bir şey yapmana gerek yok. Yalnız zehri içtikten sonra bacaklarında <sup class="calibre3">[117b]</sup> bir ağırlık hissedene kadar yürümelisin. Sonra da uzanırsın ve zehir etkisini gösterir. Adam bunları söyleyerek kabı uzattı.</p>

    <p class="normal">Sokrates sakince kabı eline aldı ve inanır mısın Ekhekrates, titremedi, rengi atmadı ve ifadesi hiç değişmedi. O bildiğimiz, boğalara özgü bakışını adama yönelterek:</p>

    <p class="normal">— Ne dersin? diye sordu. Bu içkiden birazını herhangi bir tanrı şerefine toprağa dökmeme izin var mı?</p>

    <p class="normal">— Biz miktarını hesaplayarak tam bir içimlik hazırlıyoruz Sokrates, dedi adam.</p>

    <p class="normal">— <sup class="calibre3">[117c]</sup> Anlıyorum, dedi Sokrates. Ama hiç olmazsa, bu dünyadan ötekine göçerken, geçişin hayırlı olması için tanrılara dua etmeye izin verildiğine, hatta bunun şart koşulduğuna inanıyorum. Ben de dua ediyorum, umarım duam kabul olunur.</p>

    <p class="normal">Bunları söyledikten sonra, hiç duraksamadan ve yüzünü buruşturmadan, büyük bir rahatlıkla zehri son damlasına kadar içti. O ana kadar çoğumuz duygularımızı denetleyerek gözyaşlarımızı engellemeyi başardığımız hâlde zehri içtiğini, hatta içip bitirdiğini görünce kendimizi tutamadık. Ben de kendimi kaybettim, yüzümü örttüm ve gözyaşlarım seller gibi boşandı. Ona değil, daha çok kendime, böyle değerli bir dostumu yitirmeme neden olan kaderime ağlıyordum. <sup class="calibre3">[117d]</sup> Kriton benden çok önce gözyaşlarına boğularak kendini odadan dışarıya atmıştı. Başından beri hüngür hüngür ağlayan Apollodoros ise kendini tamamen kaybetmişti, çaresizlik ve acı içinde dövünüyor, Sokrates dışında hepimizin yüreğini paralıyordu.</p>

    <p class="normal">O zaman Sokrates:</p>

    <p class="normal">— Ne yapıyorsunuz sevgili dostlarım? diye seslendi. Demin kadınları tam da bu yüzden, <sup class="calibre3">[117e]</sup> böylesi duygusallıklardan kaçınmak için göndermiştim. Bildiğim kadarıyla bir insan iyi dileklerle uğurlanmalıdır. Sakinleşin ve metin olun!</p>

    <p class="normal">Bu uyarısıyla hepimiz utandık ve gözyaşlarımızı engellemeye çalıştık. Ona gelince, oda içinde biraz dolaştıktan sonra bacaklarının ağırlaştığını söyledi. Zehri veren adamın önerisine uyarak sırtüstü uzandı. Adam, sık sık bacaklarıyla ayaklarına dokunarak onu yokluyordu. Ayağını kuvvetlice sıkarak herhangi bir şey hissedip hissetmediğini sordu. <sup class="calibre3">[118a]</sup> Sokrates hissetmediğini söyledi. Adam bundan sonra baldırlarını sıktı ve ellerini ağır ağır yukarıya doğru kaydırarak Sokrates'in bedeninin soğuyup katılaşmaya başladığını gösterdi. Katılaşma kalbe ulaştığında ölümün gerçekleşeceğini söyledi. Soğukluk karın altı bölgesine varınca, Sokrates örtmüş olduğu yüzünü açarak şu son sözlerini söyledi:</p>

    <p class="normal">— Asklepios'a bir horoz borçluyuz Kriton. Parasını ödeyin,<sup class="calibre3"><a href="../Text/sokrates_split_144.html#footnote-500-118" id="footnote-500-118-backlink">118</a></sup> sakın ihmal etmeyin.</p>

    <p class="normal">— Bunu olmuş bil, dedi Kriton. Bizden başka bir isteğin var mı?</p>

    <p class="normal">Bu soruya artık yanıt veremedi. Az sonra hafifçe kımıldadı. Adam örtüyü açarak yüzüne baktı, gözleri sabit bir noktaya dikilmişti. Kriton bunu görünce ağzını ve gözlerini kapadı.</p>

    <p class="normal">İşte Ekhekrates, dostumuzun ve tanıdığımız insanlar içinde çağdaşlarının en iyisi, en doğrusu ve en adili olduğunu söyleyebileceğimiz insanın sonu böyle oldu.</p>
  </div>

  <div class="calibre1" id="calibre_pb_12"></div>
</body>
</html>
