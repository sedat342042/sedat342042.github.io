<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Ibsen</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_9"><span class="ideitalik">Beşinci Perde</span></h2>

  <p class="indentmetin"><span class="ideitalik">Bir buçuk yıl sonra. Yeni kilise bitmiş ve vakıf töreni için süslenmiştir. Irmağın kenarındadır. Gün ağarmaya başlamıştır. Hava sislidir. Kilisenin önünde kilise hademesi çelenkler asar. Az sonra öğretmen gelir.</span></p>

  <p class="normal1">ÖĞRETMEN</p>

  <p class="normal">Ooo! İşte başlamışsınız bile.</p>

  <p class="normal1">KİLİSE GÖREVLİSİ</p>

  <p class="normal">Elbette. Acele etmeliyiz. Siz de bize katılıp yardım edin. Bütün bu sütunları yapraklarla süsleyelim. Alay şuradan geçecek.</p>

  <p class="normal1">ÖĞRETMEN</p>

  <p class="normal">Papaz evinin yanında yuvarlak bir şey gördüm…</p>

  <p class="normal1">KİLİSE GÖREVLİSİ</p>

  <p class="normal">Adına levha diyorlar; papazın onuruna yapıldı; onun adı altın zemin üzerine kazındı.</p>

  <p class="normal1">ÖĞRETMEN</p>

  <p class="normal">Bucağımız için gerçek bir düğün şenliği. Her yandan akın akın geliyorlar, fiyordun üstü beyaz yelkenlerle dolup taşıyor.</p>

  <p class="normal1">KİLİSE GÖREVLİSİ</p>

  <p class="normal">Evet, cemaat için gerçek bir uyanış. Son rahibin döneminde ne bir tartışma, ne de bir savaşım vardı; bütün halk derin bir uykudaydı. Acaba öylesi daha mı iyiydi dersiniz?</p>

  <p class="normal1">ÖĞRETMEN</p>

  <p class="normal">Şimdi yaşamaya başlıyoruz.</p>

  <p class="normal1">KİLİSE GÖREVLİSİ</p>

  <p class="normal">Evet, ama bunu ne siz, ne de ben yaptım. Bu nereden çıktı?</p>

  <p class="normal1">ÖĞRETMEN</p>

  <p class="normal">Biz başkalarının uyuyabilmesi için çalışıp didindik. İşte uyandılar. Artık bize ihtiyaçları kalmadı, şimdi uyuma sırası bizde.</p>

  <p class="normal1">KİLİSE GÖREVLİSİ</p>

  <p class="normal">Ama yaşam uykudan daha değerli değil mi? Bunu siz kendiniz de söylüyordunuz.</p>

  <p class="normal1">ÖĞRETMEN</p>

  <p class="normal">Başpapaz ve Brand öyle söylüyorlar. Ben de onlar gibi düşünüyorum. Ama şunu iyice biliniz ki, burada söz konusu olan kitleler. Bize gelince iş değişir. Biz bu bucağın memurları, eğlencelere, partilere, tutkulara yabancıyız; görevimiz dişlerimizi sıkıp dayanmak, bilimi yaymak, ahlakı ve kiliseyi korumak.</p>

  <p class="normal1">KİLİSE GÖREVLİSİ</p>

  <p class="normal">Ya papaz? O da onların arasında…</p>

  <p class="normal1">ÖĞRETMEN</p>

  <p class="normal">Bu bir suç! Büyükleri kendisinden memnun değiller. Halktan çekinmeseydiler, şimdiye kadar çoktan ona yol vermişlerdi. Ama o çok kurnaz bir adam. Fitili tutuşturdu ve onları nasıl avlayacağını bildi. Bir kilise yaptı. Göz boyamak için kesinlikle bir şey yapmak gerekiyordu. Biz yapıcı bir milletiz, bu böyle.</p>

  <p class="normal1">KİLİSE GÖREVLİSİ</p>

  <p class="normal">Doğru. Siz bir dönem politikaya atılmıştınız, doğal ki memleketimizi iyi bilirsiniz. Bize gelince, bucağımızın uyanışından sonra, buradan geçen bir yolcu ne dedi bilir misiniz? Uzun süre uykuda kalmamıza karşın, bizdeki gizilgüç umut vericiymiş.</p>

  <p class="normal1">ÖĞRETMEN</p>

  <p class="normal">Evet, doğru. Bu şu saf halkın gizilgücü çok. Hızla gelişiyor.</p>

  <p class="normal1">KİLİSE GÖREVLİSİ</p>

  <p class="normal">Siz okumuş birisiniz, ulusal yemin ne anlama geliyor?</p>

  <p class="normal1">ÖĞRETMEN</p>

  <p class="normal">Ulusal yemin mi azizim? Bunun açıklaması çok uzun. Kısacası bu öyle bir şeydir ki, bir kitleyi bir görüşün çevresinde odaklaştırır. Halk gelecekte bunun gerçekleşeceğine inanır.</p>

  <p class="normal1">KİLİSE GÖREVLİSİ</p>

  <p class="normal">Teşekkür ederim, ne olduğunu anladım. Küçücük bir noktayı daha aydınlatırsanız, bütünüyle anlayacağım.</p>

  <p class="normal1">ÖĞRETMEN</p>

  <p class="normal">Söyleyiniz, sıkılmayınız.</p>

  <p class="normal1">KİLİSE GÖREVLİSİ</p>

  <p class="normal">Gelecek dediğiniz şey nedir? Ne zaman gelecek? Bunu bana söyleyin.</p>

  <p class="normal1">ÖĞRETMEN</p>

  <p class="normal">Ne zaman mı gelecek? Hiçbir zaman.</p>

  <p class="normal1">KİLİSE GÖREVLİSİ</p>

  <p class="normal">Hiçbir zaman mı?</p>

  <p class="normal1">ÖĞRETMEN</p>

  <p class="normal">Evet, hiçbir zaman. Gelecek adından da anlaşılacağı gibi geldiğinde gelecek olmaktan çıkar.</p>

  <p class="normal1">KİLİSE GÖREVLİSİ</p>

  <p class="normal">Evet, doğru: Buna verilecek hiçbir yanıt yok. Öyleyse ne zaman yemin edilir?</p>

  <p class="normal1">ÖĞRETMEN</p>

  <p class="normal">Şimdi söyledim ya, yemin geleceğe aittir, gelecekte edilir.</p>

  <p class="normal1">KİLİSE GÖREVLİSİ</p>

  <p class="normal">Peki… Ama o halde… Gelecek ne zaman gelecek?</p>

  <p class="normal1">ÖĞRETMEN</p>

  <p class="normal"><span class="ideitalik">(Kendi kendine)</span> Ne dar kafalı adam. <span class="ideitalik">(Yüksek sesle)</span> Yine tekrar edeyim azizim, gelecek gelemez, çünkü gelince, gelecek olmaktan çıkar.</p>

  <p class="normal1">KİLİSE GÖREVLİSİ</p>

  <p class="normal">Her görüşün, her düşüncenin arkasında tuzağımsı bir şey gizli. Bunu ona kadar düzgün saymayı bilen herkes kolaylıkla anlayabilir. Bir şeye söz vermek, söz veren kimse ne kadar dürüst olursa olsun, sonunda yalana çıkar. Sözünü tutmak güçtür derler: Sözünü tutmanın olası olmadığını anlamak için mantık sahibi olmak yeterli. Hadi. Şimdi verilen sözleri bir yana bırakalım. Söyleyin bana bakayım…</p>

  <p class="normal1">KİLİSE GÖREVLİSİ</p>

  <p class="normal">Şüşşşşşt.</p>

  <p class="normal1">ÖĞRETMEN</p>

  <p class="normal">Ne var?</p>

  <p class="normal1">KİLİSE GÖREVLİSİ</p>

  <p class="normal">Susunuz.</p>

  <p class="normal1">ÖĞRETMEN</p>

  <p class="normal">Dinleyiniz, org çalıyor.</p>

  <p class="normal1">KİLİSE GÖREVLİSİ</p>

  <p class="normal">O dur.</p>

  <p class="normal1">ÖĞRETMEN</p>

  <p class="normal">O kim? Rahip mi?</p>

  <p class="normal1">KİLİSE GÖREVLİSİ</p>

  <p class="normal">Evet.</p>

  <p class="normal1">ÖĞRETMEN</p>

  <p class="normal">Aşk olsun, ne kadar erken kalkıyor.</p>

  <p class="normal1">KİLİSE GÖREVLİSİ</p>

  <p class="normal">Bu gece gözüne uyku girmiş olduğunu sanmam.</p>

  <p class="normal1">ÖĞRETMEN</p>

  <p class="normal">Öyle mi?</p>

  <p class="normal1">KİLİSE GÖREVLİSİ</p>

  <p class="normal">Öyle. Dikkat edin, gitgide güçten düşüyor, karısının ölümünden sonra onu için için yiyen bir şey var, kendini gizliyor.</p>

  <p class="indentmetin"><span class="ideitalik">(Bütün bu konuşma arasında boğuk boğuk süren org sesi birdenbire yoğunlaşır ve bozuk bir tınıyla sona erer. Az sonra Brand kiliseden çıkar.)</span></p>

  <p class="normal1">BRAND</p>

  <p class="normal">Olmuyor, zorla olmuyor… Seslere bir anlam katamıyorum, orgdan yine çığlıklar taşıyor. Kubbe, kemerler, duvarlar ve dizi dizi sütunlar, tıpkı bir tabutun kapağı gibi, beni ve türkümün acı dolu melodisini ezip geçiyor. Uğraştım, boşuna emek. Org, sesini yitirdi. Seslerin dua gibi yükselmesini istiyordum. Çatlak bir çandan çıkan sesler gibi boğuk yankılar yaptı. Sanki Tanrı, korodan kendisine doğru yükselen duaları öfkesiyle reddediyor gibiydi. Tanrı evi büyük olmalı; benim dileğim, teselli edici umudum bu. Yıkmak, tasviye etmek, döküntüyü kaldırmak için cesaretim eksik değil. İşte eser tamamlandı. Bu kubbenin altına giren herkes, ellerini kavuşturuyor ve “Ne kadar görkemli!” diye bağırıyor. Bu doğru mu? Bu görkemi göremeyen yalnız ben miyim? Gerçekten büyük mü? Bu ev gerçekten benim istediğim gibi mi? Doğduğu umudu tatmin etti mi? Hayalimde o kadar büyüttüğüm, bu dünyanın acıları üzerine yükselen o tapınağa benziyor mu? Ah! Agnes sağ olsaydı, bu kilise başka türlü olurdu. Agnes, küçücük bir ayrıntının içinde görkemli bir ateşi görmesini, şüphenin dehşeti önlemesini bilirdi. Sarmaşığın bir ağaç gövdesine sımsıkı sarılması gibi yerle göğü kucaklaştırmasını bilirdi. <span class="ideitalik">(Hazırlıkları görür.)</span> Her yerde yapraktan çelenkler, çiçekler, bayraklar... Okuldan gelen şarkı sesleri... Az sonra rahibin evi dolacak, herkes beni selamlayacak. Daha şimdiden adım, altın harflerle levhaya kazılmış. Tanrım, sen beni aydınlat… Yoksa, beni bin ayak yerin dibine sok. Bir saat sonra tören başlıyor. Herkesin aklı rahipte, rahibin adı herkesin ağzında. Ve bütün bu düşünceler ve sözler beni yakıyor. Büyülenmiş gibiyim. Bu saygınlık tıpkı buzdan bir dalga gibi beynime vuruyor. Ah! unutabilseydim, bunu yapabilseydim, vahşi bir ine gizlenip görünmez olabilseydim!</p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Büyük üniformasıyla neşe içinde gelir ve Brand’ı selamlar.)</span> Sonunda büyük gün geldi. İşten sonra eğlence. Yelkenleri indiriyoruz, bayrakları çekiyoruz ve kendimizi hafifçe akıntıya bırakıyoruz. Selam sana, büyük ve soylu adam. Başarın, az sonra, bütün memlekette duyulacak. Selam. Hem çok heyecanlı, hem de coşkun bir sevinç içindeyim. Ya siz?</p>

  <p class="normal1">BRAND</p>

  <p class="normal">Ben mi?.. Sanki boğazım bir mengeneyle sıkılıyormuş gibi.</p>

  <p class="normal1">BUCAK MÜDÜRÜ</p>

  <p class="normal">Vayyy! Umut ederim ki geçer. Bütün sorun gürleyen bir sesle vazetmeniz. Bir sürü insan toplanmış, bunu bekliyor. Kilisede, ses öyle güzel yankılanıyor ki, herkes büyülenmiş gibi.</p>

  <p class="normal1">BRAND</p>

  <p class="normal">Sahi mi?</p>

  <p class="normal1">BUCAK MÜDÜRÜ</p>

  <p class="normal">Elbette, herkesten önce başrahip nasıl etkilendiğini dile getirdi. Sonra, ne yapı! Ne kadar görkemli! Ne kadar soylu ve kudretli!</p>

  <p class="normal1">BRAND</p>

  <p class="normal">Siz öyle mi buluyorsunuz?</p>

  <p class="normal1">BUCAK MÜDÜRÜ</p>

  <p class="normal">Nasıl?</p>

  <p class="normal1">BRAND</p>

  <p class="normal">Kilise size büyük mü görünüyor?</p>

  <p class="normal1">BUCAK MÜDÜRÜ</p>

  <p class="normal">Öyle görünmüyor, öyle; uzaktan da, yakından da.</p>

  <p class="normal1">BRAND</p>

  <p class="normal">Sahi mi?</p>

  <p class="normal1">BUCAK MÜDÜRÜ</p>

  <p class="normal">Allah Allah. Elbette sahi. Dahası bizim bucağımız için çok bile büyük. Başka yerlerde büyüklüğünün kimseyi bu kadar heyecanlandırmayacağına eminim. Çünkü oralarda daha büyükleri de var. Ama dağların ve fiyortların arasına sıkışmış şu işlenilmemiş toprağın, kısır kayalıkların alçakgönüllü sakinleri olan bizler için bu büyüklük göz kamaştırıcı.</p>

  <p class="normal1">BRAND</p>

  <p class="normal">Hakkınız var: Eski yalanın yerine bir yenisini koyduk.</p>

  <p class="normal1">BUCAK MÜDÜRÜ</p>

  <p class="normal">Ne demek istiyorsunuz?</p>

  <p class="normal1">BRAND</p>

  <p class="normal">Halk eski püskü, sıvaları dökülmüş tapınağına çok bağlıydı. Gururla göklere yükselen bu yeni yapıyı yapabilmek için ötekini ellerinden aldık. Halk eski kiliseye bakarken, “Ne kutsal!” diye bağırırdı. Şimdi bunu saygınlıkla seyrederken “Ne büyük, böylesi hiç görülmemiş” diye bağırıyor.</p>

  <p class="normal1">BUCAK MÜDÜRÜ</p>

  <p class="normal">Aman dostum, bundan büyüğünü istemek için, insanın kaba bir zevki olmalı.</p>

  <p class="normal1">BRAND</p>

  <p class="normal">Ama bu kilise küçük. Bu insanın gözüne batıyor. Bunun tersini söylemek yalan olur.</p>

  <p class="normal1">BUCAK MÜDÜRÜ</p>

  <p class="normal">Hadi dostum… Bu düşünceleri aklınızdan çıkarın. İnsan gerçekleşmesi için bu kadar emek verdiği şeyi, böylesine hor göremez. Halk o kadar memnun ki! Onun gözünde her şey kusursuz. Çünkü böylesini hiç görmemiş. Bırakın, bu görüş güçlensin. Niçin bu zavallıları rahatsız etmeli, onlara ayırdında olmadıkları bir gerçeğin ışığıyla acı vermeli? Her şey imana bağlı. Kilise gerçek bir köpek kulübesi de olsa, halk onun büyük olduğuna inanıyorsa, bu yeter de artar bile.</p>

  <p class="normal1">BRAND</p>

  <p class="normal">Hep aynı öğreti.</p>

  <p class="normal1">BUCAK MÜDÜRÜ</p>

  <p class="normal">Sonra da bütün bu saf insanları törene çağırdık. Onları memnun etmek lazım. Aksi halde, konukseverlik görevimizi yerine getirmemiş oluruz. Bazı gerçekler çıban gibidir: Dokunmamak daha doğru.</p>

  <p class="normal1">BRAND</p>

  <p class="normal">Ne demek istiyorsunuz?</p>

  <p class="normal1">BUCAK MÜDÜRÜ</p>

  <p class="normal">Beni dinleyin. Önce, bizim meclisimiz, size bir gümüş kupa verdi, kilisenin büyüklüğü tartışılacak olursa, kupanın üzerindeki yazının anlamı da kalmaz. Benim hazırladığım nutuk için de aynı şey söz konusu. Bütün bunların anlamı olabilmesi için kilisenin büyük olması lazım. Görüyorsunuz ya: Size düşen görev, olabildiğince gururlanmak, hepsi bu.</p>

  <p class="normal1">BRAND</p>

  <p class="normal">Benim çoktan beri gözüme batan şey, bu törenin ve kutlanacak şeyin koca bir yalan oluşu.</p>

  <p class="normal1">BUCAK MÜDÜRÜ</p>

  <p class="normal">Aman Yarabbi! Bu ne şiddetli sözler, aziz dostum. Nereye varmak istiyorsunuz? Bütün bu düşünceleri bitirmek için Tanrı’ya şükür, son bir kanıtım daha var: İlki gümüştense, bu altından. Şunu biliniz ki lütuf ve inayetlere boğulmuş bir şımarık çocuksunuz. Size verilen nişanın şövalyelik haçını onurla göğsünüzde taşıyacaksınız.</p>

  <p class="normal1">BRAND</p>

  <p class="normal">Omuzlarımda ondan daha ağırını taşıyorum. Ah! Kim beni kurtarabilir?</p>

  <p class="normal1">BUCAK MÜDÜRÜ</p>

  <p class="normal">Ne! Böyle bir sevinçli haber karşısında, hiç mi heyecanlanmıyorsunuz? Gerçekten de siz bir bilmecesiniz. Aman Tanrım, düşününüz bir kere…</p>

  <p class="normal1">BRAND</p>

  <p class="normal"><span class="ideitalik">(Ayağıyla yere vurarak)</span> Boş laf, artık yeter. Sözleriniz bana hiçbir şey söylemiyor, benimkinden de siz, hiçbir şey anlamıyorsunuz. Benim size söz ettiğim büyüklük ayak ve kulakla ölçülemez. Benim söz ettiğim büyüklük, insanın üzerinde parlayan ve ruhu zaman zaman donduran, zaman zaman tutuşturan, kimi kez sessizliğe ve düş kurmaya çağıran, kimi kez yıldızlı bir gece gibi coşturan gizemli bir büyüklük. O… Hayır, hayır. Beni bırakın. Çok yorgunum. Ne isterseniz öyle yapın. <span class="ideitalik">(Kiliseye doğru gider.)</span></p>

  <p class="normal1">BUCAK MÜDÜRÜ</p>

  <p class="normal">Bu karmaşık sözlerin içinden kim çıkabilir? Büyüklük, ölçüsüzlük, gizli ırmaklar, özlem, pırıltılar ve yıldızlı gece… Hadi canım, bizim papaz sanırım oruçlu… <span class="ideitalik">(Gider.)</span></p>

  <p class="normal1">BRAND</p>

  <p class="normal"><span class="ideitalik">(Geri dönerek)</span> Hiçbir zaman, en ıssız yaylaları geçerken bile, kendimi buradaki kadar yalnız duymamıştım. En önemli sorulara bile ürkek karga sesiyle yanıt veriyorlar. <span class="ideitalik">(Bucak Müdürü’nün gittiği yöne bakarak)</span> Bu adamı, topuğumun altında ezmek isterdim. Ne zaman ruhumu entrika ve yalanın üstüne çıkarmak istesem, çürümüş ruhunu bir zehir gibi yüzüme tükürüyor. Ah, Agnes niçin beni bırakıp gittin? Kimsenin ne kazandığı, ne de kaybettiği bu tatsız oyundan bıkıp usandım artık. Evet. Tek başına savaşım, umutsuz bir savaşım demek.</p>

  <p class="normal1">BAŞPAPAZ</p>

  <p class="normal"><span class="ideitalik">(Gelir.)</span> Ah, çocuklarım. Ah, kuzularım… Bağışlayın beni… Aziz meslektaşım, demek istiyordum. Bu tören hazırlıkları, hazırlanan vaaz… Bütün bunlar beni çok heyecanlandırıyor. Onu dün hazırladım, ama daha iyice sindiremedim. Hadi artık. Bu konu üzerinde yeterince konuştuk. Size, ilk güçlükleri cesurca atlatan, dedikodulara ve iftiralara kulak asmayarak o köhne kiliseyi yıktırıp yerine böyle eşsiz bir büyüklükle yükselen bu yeni yapıyı yaptıran size teşekkürler.</p>

  <p class="normal1">BRAND</p>

  <p class="normal">Onun daha çok eksiği var.</p>

  <p class="normal1">BAŞPAPAZ</p>

  <p class="normal">Nasıl, aziz dostum, her şeyi tamam artık. Onu vakfetmekten başka yapılacak bir iş kalmadı.</p>

  <p class="normal1">BRAND</p>

  <p class="normal">Yeni bir yapıya taze bir ruh, arınmış bir düşünce gerek.</p>

  <p class="normal1">BAŞPAPAZ</p>

  <p class="normal">O da kendiliğinden gelir. Bu güzel, oymalı kubbe, bu büyük ve aydınlık kubbe altı, halkı temiz ve saf olmaya zorlayacak. Vaazların gücünü iki katı artıran bu güzel yankılar cemaatin imanını burada yoğunlaştıracak. En büyük devletlerin bile başaramayacağı derecede büyük bir iş başardık. Ve bütün bunları size borçluyuz. İzin veriniz de, bir meslektaşınız size candan ve gönülden teşekkür etsin. Onurunuza verilecek olan ziyafette size olan derin şükran duygularımı dile getirdikten sonra, seçim dairesinin genç elemanlarının konuşmalarını dinleyeceğiz. Ama sizin renginiz ne kadar uçuk, azizim Brand…</p>

  <p class="normal1">BRAND</p>

  <p class="normal">Çoktandır güç ve cesaret bana yüz çevirdi.</p>

  <p class="normal1">BAŞPAPAZ</p>

  <p class="normal">Çok doğal. Yardımsız ve desteksiz bu kadar yorgunluk. Ama işin en güç yanı bitti ve her şey bize iyi bir günün geldiğini müjdeliyor. O halde, cesaret. Her şey yoluna girecek. İşte en uzak kiliselerden koşup gelen büyük bir kalabalık. Hadi gidiniz, arayınız bakayım, zekâda ve söz söylemede, sizinle yarışacak kimse var mı? Bakınız meslektaşlarınız size nasıl kollarını açıyorlar... Cemaatin kalbi nasıl sevgi ve şükranla çarpıyor. Ya eserin kendisi, ne büyük başarı. Ne görkemli tören hazırlıkları. Ya bugünkü vaazın özü olan metin, ne kadar görkemli! Hele sizin onurunuza hazırlanmış olan şu sofraya bakınız… Ben şimdi papaz evinden geliyorum. Danayı yeni parçalamışlardı. O ne büyük bir hayvandı öyle! Tanrı hakkı için Brand, mükemmel bir hayvan. Çarşıda etin kilosunun dört krona satıldığı böyle bir kıtlık zamanında bu kadar nefis bir parça bulmak kolay mı? Ama ben buraya onun için gelmedim. Buraya gelişimin nedeni başka.</p>

  <p class="normal1">BRAND</p>

  <p class="normal">Hadi, söyleyiniz. Vurunuz. Kesiniz. Koparınız.</p>

  <p class="normal1">BAŞPAPAZ</p>

  <p class="normal">Aziz dostum, ben tatlılıktan yanayım. Ama sözü kısa keselim. Her ikimiz için de zaman çok değerli. Sizin davranışınızda düzeltilmesi gereken ve kesinlikle size çok ağır gelmeyecek olan küçük bir nokta var, tek bir nokta. Hele hele. Neden söz ettiğimi az çok anlamışsınızdır. Üzerinize aldığınız görevden söz etmek istiyorum. Şimdiye kadar usul ve kurallara çok az değer verdiniz, ama biliniz ki bu pek önemi yok gibi görünse de, aslında çok önemli. Sakın sizi eleştiriyorum sanmayın. Gençsiniz, işe daha yeni başlıyorsunuz, büyük bir kentten geliyorsunuz, burada bambaşka bir halkla karşılaşıyorsunuz. Ama şimdi azizim, söz konusu olan şey ki –bu çok önemlidir– konuyu daha ciddiye almaktır. Şimdiye kadar bireyin ihtiyaçlarına aşırı özen gösterdiniz, söz aramızda, bu çok büyük bir yanlış. Onları kitle olarak tartınız ve aynı kalburdan geçiriniz. Bana inanınız, pişman olmazsınız.</p>

  <p class="normal1">BRAND</p>

  <p class="normal">Daha açık konuşunuz.</p>

  <p class="normal1">BAŞPAPAZ</p>

  <p class="normal">Siz, bu yere bir kilise bağışladınız; bu, barış ve adalet düşüncesinin bir örneği olacak. Çünkü devlet, dinde, halkın düzeyini yükselten bir güç görüyor ve bu yükselişi kendi huzur ve güveninin en sağlam koruyucusu sayıyor. Tek sözcükle onu, ahlakın gerçek önderi olarak görüyor. Görüyorsunuz ya, devletin kaynakları çok zayıf; kendi çıkarlarına hizmet etmesi gerekiyor. İyi Hıristiyan olan, iyi vatandaş olur diye düşünüyor. Bu nedenle Tanrı için ve saf yürekli şu halk için para harcarken, durup dururken yeni sorunlar çıkarmak istemez doğal olarak. Devlet deli değildir, benim genç rahibim. Eğer yüksek otoritesiyle her şeyi göz altında bulundurmasaydı, memleket çoktan batmıştı. Ama azizim, bu amacına ancak memurlarının yardımıyla erişebilir devletimiz, yani rahip sınıfının yardımıyla.</p>

  <p class="normal1">BRAND</p>

  <p class="normal">Altın gibi söz söylüyorsunuz, devam ediniz.</p>

  <p class="normal1">BAŞPAPAZ</p>

  <p class="normal">Söyleyecek sadece birkaç sözüm var. Bu kilisenin varlığından devlet yararlanmalı diyorum. Sonuçta, siz de büyük çabanızı bundan sonra devleti korumaya vermelisiniz. Ben bugünkü töreni bu anlamda yorumluyorum. Çanlar bu anlamda çalınacak ve vakıf vesikası okunacak. Evet, bu bağışınızla birlikte bana bir de söz vermelisiniz.</p>

  <p class="normal1">BRAND</p>

  <p class="normal">Tanrı biliyor ki, benim amacım çok başkaydı.</p>

  <p class="normal1">BAŞPAPAZ</p>

  <p class="normal">Ey, ne yapalım dostum, artık çok geç…</p>

  <p class="normal1">BRAND</p>

  <p class="normal">Çok geç, çok geç… Onu görürüz.</p>

  <p class="normal1">BAŞPAPAZ</p>

  <p class="normal">Mantıklı olunuz. Halinize gülüyorum. Bunda o kadar şaşacak ne var? Kötü bir şey yapmıyorsunuz ki. Devletin çıkarı uğruna, ruhların yükselmesi için harcadığınız özeni ihmal edecek değilsiniz. İnsan işini bilince aynı zamanda iki efendiye birden hizmet edebilir. Rahipseniz, Petrus’u, Paulus’u cehennemden kurtarmak için rahip olmadınız. Tanrı’dan bütün ruhani bölgenizin huzurunu istemek için rahip oldunuz. Devlet, hiç şüphe etmeyiniz ki cumhuriyetçidir. Özgürlükten, vebadan korkar gibi korkuyorsa da eşitliği seviyor. Ama her şey belli bir düzeye getirilmedikçe, ona erişilemez. Siz bunun bütünüyle tersini yapıyorsunuz: Şimdiye kadar kendini belli etmeyen aykırı görüşleri insanların kafasına sokuyorsunuz. Eskiden herkes kilisenin bir üyesiydi; bugünse bir kişilik kazandı, birey oldu. Bu, devletin işine gelmez. Bu koşullar içinde, cemaatimizi yönetmek kolay değil. Oysa kilise sizin elinizde her başı örten bir şapka olmaktan çıktı.</p>

  <p class="normal1">BRAND</p>

  <p class="normal">Ah! Gözlerim nasıl da açılıyor.</p>

  <p class="normal1">BAŞPAPAZ</p>

  <p class="normal">Çaresizliğe düşmeyiniz. Çaresizlik hiçbir işe yaramaz. Burada korkunç bir karanlığın hüküm sürdüğü kesin, ama can çıkmadıkça, umut vardır. Ve kilisenin sesi sayesinde, görevinizin ne olduğunu görüyorsunuz: Göreviniz, devletin kilisesine yardım etmek. Her şeyin bir kuralı var. Böyle olmazsa, dizginlenemeyen güç, yabanıl bir kısrak gibi engelleri atlayarak, çitleri yıkarak, toplumsal kuralları bir bir kırarak, alıp başını gider. Her yönetim ortaya bir düzen koyar, adını değiştirse bile bu hep böyledir. Sanatta ona “okul” derler. Askeriyede, yanılmıyorsam, “hazır ol” adını alır. Evet dostum, bu tam yerinde bir söz. Hiçbir şey devletin amacını bunun kadar iyi adlandıramaz. Devlet için koşu adımı çok hızlıdır: Yerinde saymaksa yetersizdir. Bu nedenle her ayak için aynı adımı, her bacak için aynı ölçülü hareketi ister. İşte devletin felsefesi.</p>

  <p class="normal1">BRAND</p>

  <p class="normal">Tamam. Kartal dereye insin. Kaz sürüleri de dağların üzerinde uçuşsunlar.</p>

  <p class="normal1">BAŞPAPAZ</p>

  <p class="normal">Tanrı’ya şükür, biz hayvan değiliz. Ama kıssadan hisse çıkarmak istiyorsak, yapılacak en iyi şey kutsal kitaba başvurmaktır. O, kesin ki her şeye yardımcıdır; ve türlü ahlak örnekleriyle doludur. Bakınız, size yalnız şu ünlü Babil Kulesi’ni anımsatayım. Siz kendiniz söyleyiniz, halk nerelere kadar sürüklendi? Ve niçin? Bunu anlamak çok kolay. Aynı boyunduruğa bağlı kalacakları yerde, her biri kendi dilini konuşmak, kendi yönüne çekmek istedi ve böylelikle sıralarını bozdular. Birer kişilik kazandılar. Şu kesin ki: “Yalnız adam savunmasızdır, sürüden ayrılan mahvolur.” Romalılar “Tanrılar bir kimseyi yok etmek isterlerse, önce aklını alırlar” diye iddia ederlerdi. O halde yalnız olmak, delilik değil mi? Evet, başkalarından ayrılmış her adam, Davud’un tek başına nöbetçi olarak gönderdiği Uriah’ın başına gelenleri beklemektir.</p>

  <p class="normal1">BRAND</p>

  <p class="normal">Olabilir. Ama Babil işçilerinin tek bir dili, tek bir düşüncesi olsaydı, kulelerini gökyüzüne kadar yükseltebilirler miydi sizce?</p>

  <p class="normal1">BAŞPAPAZ</p>

  <p class="normal">Gökyüzüne kadar mı? Onu hiç kimse bütünüyle başaramaz. İşte sözün doğrusu: Gökyüzünü aşmayı amaçlayan her yapıt, ölmeye mahkûmdur.</p>

  <p class="normal1">BRAND</p>

  <p class="normal">Bununla birlikte Yakub’un merdiveni göğe kadar yükseldi. Ve ruhumuzun istekleri de göğe kadar yükselebilir.</p>

  <p class="normal1">BAŞPAPAZ</p>

  <p class="normal">Evet, amaç buysa öyle. Bu kesin. Kesinlikle dua ve imanla dolu namusluca sürülen bir yaşam ödülünü gökyüzünde bulur. Ama bununla birlikte iman yaşamdan başka bir şey. İnsan haksızlık etmeden bunları birbirine karıştıramaz. İnsan haftanın altı günü çalışır ve pazar günü de heyecanlarıyla yaşar. Kilise her gün için olsaydı, pazar olmazdı. Sözünüzü çok değerli bir şey gibi sunmazsanız, bütün kudretini yitirir. Din de sanat gibi yayılıp dağılmamalı. Kutsal çatı altındaki kürsüde olduğunuz sürece, bir idealsiniz siz. Ama açık havaya çıkmadan önce, onu, rahip kisvesiyle birlikte bir yana bırakınız. Her şeye uygulanabilen bir kural vardır, bu kuralın özü: Kalıbına uymak… Ben de bunu anlatmak için buraya geldim.</p>

  <p class="normal1">BRAND</p>

  <p class="normal">Ben yalnız bir şey görüyorum: Devletin sahip çıktığı bu ruh sandıklarına bekçilik etmek benim işime gelmez. Benim görevim bu değil.</p>

  <p class="normal1">BAŞPAPAZ</p>

  <p class="normal">Evet dostum, bunu mükemmel bir biçimde yapabilirsiniz. Yalnız yükselmeli, daha yukarılara çıkmalısınız.</p>

  <p class="normal1">BRAND</p>

  <p class="normal">Önce çamurlara batarak.</p>

  <p class="normal1">BAŞPAPAZ</p>

  <p class="normal">Alçalan yükselir. Bir çengelin kullanılabilmesi için eğri olması gerektir.</p>

  <p class="normal1">BRAND</p>

  <p class="normal">Ve bir adamın, işe yarayabilmesi için, önce öldürülmesi gerekir.</p>

  <p class="normal1">BAŞPAPAZ</p>

  <p class="normal">Tanrı korusun. Böyle bir niyeti benden nasıl bekleyebilirsiniz?</p>

  <p class="normal1">BRAND</p>

  <p class="normal">Evet, evet. Ellerinizde benim kanım. Sizin kansız ve uğursuz yaşamınızda işe yarayabilmek için iskelet olmam gerekir.</p>

  <p class="normal1">BAŞPAPAZ</p>

  <p class="normal">Ben mi sizi öldüreceğim? Ben ki, bir kediye bile dokunamam… Sadece gittiğim yolun kapısını hafifçe aralamakla size iyilik ettiğimi sanıyordum.</p>

  <p class="normal1">BRAND</p>

  <p class="normal">Siz benden ne istediğinizin farkında mısınız? Şimdiye kadar uğruna yaşadığım idealden devletin bir ıslığıyla vazgeçmek…</p>

  <p class="normal1">BAŞPAPAZ</p>

  <p class="normal">İdealinizden vazgeçmek mi? Bunu sizden isteyen kim dostum? Ben, sadece size görevinizi gösterdim. Cemaatinizin işine yaramayan şeyleri kendinize saklamanızı istiyorum. İsterseniz hepsini saklayınız. Ama onları sımsıkı kapayınız. İstediğiniz kadar heyecanlanınız, atılım yapmak isteği duyunuz, ama içinizden, halkın karşısına geçerek değil. Bana inanınız. İnsan, çılgınlığının, inat ve ısrarının cezasını mutlaka görecektir.</p>

  <p class="normal1">BRAND</p>

  <p class="normal">Ah! Ceza korkusu, ödüllendirilme umudu. Senin alnında Kabil’in damgasını görüyorum.</p>

  <p class="normal1">BAŞPAPAZ</p>

  <p class="normal"><span class="ideitalik">(Kendi kendine)</span> Şimdi de benimle senlibenli oldu. Artık çok ileri gitti. <span class="ideitalik">(Yüksek sesle)</span> Bu tartışmayı daha fazla uzatmak istemiyorum. Yalnız şunu size iyice anlatmak isterim ki, ilerliyebilmeniz için önce, hangi memlekette, hangi zamanda yaşadığımızı bilmeniz gerek. Kendi zamanından olmayan kimse, başarılı olamaz. Bir kere sanata, şiire bakınız. Zamanımızın kurallarını hiçe sayıyorlar mı? Askerlerimize bakın. Keskin kılıç bizde artık bir söylence oldu. Bütün bunlar niçin? Doğa yasası bunların memleket gereksinmelerine uygun olmasını istiyor da onun için. Herkesin kendini bilmesi, genel düzeyden daha yükselmemesi, ileri atılmaması, tersine halkın içinde silinmesi gerekiyor. Bucak Müdürü insanlık sevgisi olan bir yüzyılda yaşadığımızı söylüyor. Onun düşüncesinden esinlenerek büyük bir sonuca varabilirsiniz. Ama, bunun için, bütün sivri köşeleri silmek, azgın dalları kesmek, ötekiler gibi dümdüz olmak ve asla tek başına bir yol tutmamak gerekir; işte ancak o zaman, yapıtınız sürekliliğini korur.</p>

  <p class="normal1">BRAND</p>

  <p class="normal">Uzaklara! Buradan uzaklara gitmeliyim!</p>

  <p class="normal1">BAŞPAPAZ</p>

  <p class="normal">Doğal olarak sizin gibi bir adamın, daha geniş bir etkinlik alanına ihtiyacı var. Ama ister küçük, ister büyük ölçüde çalışın, zamanın üniformasına bürünmeniz şart. Bize elinde değnek, yürüyüşümüzü yönetecek bir onbaşı gerek. Bizde onbaşı, egemenlik idealinin örneğidir; o nasıl kendi takımını kiliseye götürürse, rahip de cemaatini öylece cennete götürmeli. Bu o kadar kolay ki… İman, saygınlık ve iktidar gücüne dayanır. Temeli de bilgi ve güvendir. Bu güven verilmeli, yasalar ve dinin çizdiği yol izlenilmeli. İşte onun için kardeşim çaresizliğe kapılmayın. Azıcık düşünün, durumu tartıp biçin. Kendinize acı çektirmeyin. Şimdi ben kiliseye gidip sesimi ayarlamaya çalışacağım. Bu memlekette o kadar güçlü yankılara alışık değiliz. Hoşça kalın, hoşça kalın. Vaazıma, insan ruhunda hüküm süren ve ruhumuzdan Tanrı benzerliğini silen geçimsizliği konu olarak alacağım. Şimdi de şöyle serinletici bir şey içmek istiyorum.</p>

  <p class="normal1">BRAND</p>

  <p class="normal">Her şeyi yapıtıma feda ettim. Ne körmüşüm ki bunu Tanrı’nın ilhamı sandım, sonra ansızın yüzyılımızın boru sesini duydum ve nasıl bir düşünceye hizmet ettiğimi anladım. Hayır, hayır. Daha beni ele geçirmiş değiller. Bu kilisenin temeli kanla sulanmış. Sevinçlerim ve yaşamım buraya gömülü. Ama ruhum, onu ele geçiremeyecekler. Yalnız olmak, her yanda ölümden başka bir şey görmemek ne korkunç! Coşkuyla ekmek isterken size taş uzatmaları ne müthiş!.. O ne kadar haklıydı, bütünüyle haklıydı. Bununla birlikte sözlerinde ne müthiş bir boşluk, bir uçurum boşluğu vardı! Tanrı’nın ak güvercini gizleniyor. Yazık, o hiçbir zaman benim üzerimde uçmadı. Ah, beni güçlendirecek, işkencelerimi sona erdirecek bir tek iman kardeşine rastlayabilseydim.</p>

  <p class="normal"><span class="ideitalik">(Büyük yoldan Einar’ın geldiği görülür, siyahlar giymiştir, benzi uçuk ve yıpranmıştır. Brand’ı görünce durur.)</span></p>

  <p class="normal1">BRAND</p>

  <p class="normal"><span class="ideitalik">(Şaşkınlıkla)</span> Sen misin Einar?</p>

  <p class="normal1">EINAR</p>

  <p class="normal">Evet, adım Einar.</p>

  <p class="normal1">BRAND</p>

  <p class="normal">Tam zamanında geldin. Benim de şu anda aradığım taştan ve tahtadan olmayan bir yürek. Gel, hadi kollarımın arasına gel.</p>

  <p class="normal1">BRAND</p>

  <p class="normal">Olup bitenlerden dolayı bana daha dargınsın. Herhalde son karşılaşmamızı…</p>

  <p class="normal1">EINAR</p>

  <p class="normal">Hayır, sen masumsun. Tanrı yolumu şaşırmış olduğum bir sırada seni karşıma çıkardı.</p>

  <p class="normal1">BRAND</p>

  <p class="normal"><span class="ideitalik">(Bir adım gerileyerek)</span> Bunlar nasıl sözler?</p>

  <p class="normal1">EINAR</p>

  <p class="normal">Yaptıklarına pişman olan, günahlarına tövbe eden bir adamın sözleri… Huzur sözleri.</p>

  <p class="normal1">BRAND</p>

  <p class="normal">Çok tuhaf. Bana, senin bambaşka bir yol tuttuğunu söylemişlerdi.</p>

  <p class="normal1">EINAR</p>

  <p class="normal">Kendi gücüme güvenerek gurura kapılmıştım. Dünya ve anlamsız eserleri bende var sandığım sanat yeteneğim, herkesi büyüleyen güzel sesim, bütün bunlar benim şeytana uymama yol açan yılanlar oldular. Ama Tanrı’ya şükürler olsun. O yolunu şaşırmış bu zavallı kulundan vazgeçmedi.</p>

  <p class="normal1">BRAND</p>

  <p class="normal">Nasıl?</p>

  <p class="normal1">EINAR</p>

  <p class="normal">Benim canıma okuyarak.</p>

  <p class="normal1">BRAND</p>

  <p class="normal">Canına mı okuyarak? Nasıl?</p>

  <p class="normal1">EINAR</p>

  <p class="normal">Oyun ve sefillikle. Kâğıt ve zar oyununun ateşini yaktı yüreğimde…</p>

  <p class="normal1">BRAND</p>

  <p class="normal">Sen buna, Tanrı’nın işi mi diyorsun?</p>

  <p class="normal1">EINAR</p>

  <p class="normal">Bu benim için ilk kurtuluş adımım oldu. Sonra da sağlığımı elimden aldı. Bütün sanat yeteneğimi yitirdim; yaşam sevincimi de birlikte. Beni bir hastaneye koydular, orada uzun süre hasta yattım. Bir ateş içimi kemiriyordu. Her yanda iri iri sinekler görür gibi oluyordum. Hastaneden çıkınca birkaç rahibeye rastladım: Bunlar Tanrı ordusuna ait, onun sırtından geçinen üç rahibeydi. Bu rahibeler ve bir papaz beni dünya boyunduruğundan ve günahlarımdan kurtardılar. Artık Tanrı’nın çocuğu oldum.</p>

  <p class="normal1">BRAND</p>

  <p class="normal">Çok güzel.</p>

  <p class="normal1">EINAR</p>

  <p class="normal">Bunun için birkaç yol vardır. Biri vadiden geçer, öteki dağı aşar.</p>

  <p class="normal1">BRAND</p>

  <p class="normal">Peki sonra? Ne yaptınız?</p>

  <p class="normal1">EINAR</p>

  <p class="normal">Sonra mı? Dünyadan elimi eteğimi çektim. Ama bu da kolay değil. Başka bir görev seçtim. Şimdi misyoner olarak dolaşıyorum.</p>

  <p class="normal1">BRAND</p>

  <p class="normal">Nerelerde?</p>

  <p class="normal1">EINAR</p>

  <p class="normal">Nil kıyılarında. Ama artık gitmeliyim, çünkü zamanım çok değerli.</p>

  <p class="normal1">BRAND</p>

  <p class="normal">Burada azıcık daha kalmaz mısın? Görüyorsun, bugün bayram. Bugün…</p>

  <p class="normal1">EINAR</p>

  <p class="normal">Hayır, teşekkür ederim. Benim yerim kara ruhların yanıdır. Hoşça kal. <span class="ideitalik">(Gitmek ister.)</span></p>

  <p class="normal1">BRAND</p>

  <p class="normal">Hiçbir anı seni burada bir an alıkoymuyor mu? Soracağın hiçbir şey yok mu?</p>

  <p class="normal1">EINAR</p>

  <p class="normal">Neye dair?</p>

  <p class="normal1">BRAND</p>

  <p class="normal">Seni bu halde görmekten üzülecek olan bir kadına.</p>

  <p class="normal1">EINAR</p>

  <p class="normal">Ah! Evet. Şimdi anımsadım. İman sularında yıkanmadan önce, benim zevk ağlarında hapsetmiş olduğum o genç kızdan söz etmek istiyorsun. Sahi, o kız ne oldu?</p>

  <p class="normal1">BRAND</p>

  <p class="normal">Bir süre sonra benimle evlendi.</p>

  <p class="normal1">EINAR</p>

  <p class="normal">Onun önemi yok. Ben böyle şeyler üzerinde durmam. Benim için önemli olan başka şeyler.</p>

  <p class="normal1">BRAND</p>

  <p class="normal">Yaşamımız kederden yana da, sevinçten yana da çok dolu geçti. Çocuğumuz öldü…</p>

  <p class="normal1">EINAR</p>

  <p class="normal">Onun önemi yok.</p>

  <p class="normal1">BRAND</p>

  <p class="normal">Doğru, önemi yok. O bize bir emanetti. Gün gelecek yine buluşacağız. Ama ondan sonra karımı da yitirdim. Şu çimenlik her iki mezarı da örtüyor.</p>

  <p class="normal1">EINAR</p>

  <p class="normal">Onun önemi yok.</p>

  <p class="normal1">BRAND</p>

  <p class="normal">Onun da mı önemi yok?</p>

  <p class="normal1">EINAR</p>

  <p class="normal">Ben sana bunları sormuyorum. Onun nasıl öldüğünü bilmek istiyorum yalnızca.</p>

  <p class="normal1">BRAND</p>

  <p class="normal">Umutla, şafağı bekleyerek, zengin bir yürekle, öleceği ana kadar güçlü bir iradeyle, yaşamın ona verdiği bütün nimetlere karşı şükran duygusuyla, elinden aldığı şeylere karşı da şükran dolu; böylece indi mezara.</p>

  <p class="normal1">EINAR</p>

  <p class="normal">Bütün bunlar değersiz şeyler, sefillik. Sen bana imanının nasıl olduğunu söyle.</p>

  <p class="normal1">BRAND</p>

  <p class="normal">Sarsılmaz bir imanı vardı.</p>

  <p class="normal1">EINAR</p>

  <p class="normal">Kime?</p>

  <p class="normal1">BRAND</p>

  <p class="normal">Tanrı’ya.</p>

  <p class="normal1">EINAR</p>

  <p class="normal">Yalnız Tanrı’ya mı? O halde cehennemlik demektir.</p>

  <p class="normal1">BRAND</p>

  <p class="normal">Ne söylüyorsun?</p>

  <p class="normal1">EINAR</p>

  <p class="normal">Evet, yazık ki, cehennemliktir.</p>

  <p class="normal1">BRAND</p>

  <p class="normal"><span class="ideitalik">(Kendinden geçerek)</span> Cehenneme kadar yolun var sefil, defol!</p>

  <p class="normal1">EINAR</p>

  <p class="normal">Cehennemlerin kralı pençeleriyle seni de sürükleyecek, sen de onun gibi sonsuz ölüme mahkûmsun.</p>

  <p class="normal1">BRAND</p>

  <p class="normal">Alçak. Cehennemlik olmaktan söz etmeye nasıl cesaret edebiliyorsun? Sen ki bir süre önce, günah çamuru içinde yuvarlanıyordun.</p>

  <p class="normal1">EINAR</p>

  <p class="normal">Ondan eser bile kalmadı. Ben iman sularıyla yıkandım. Bütün çirkeflerden sıyrıldım. Sofuluk tokmağını elime alarak Âdem’in kundak bezini yıkadım. Pırıl pırıl parlıyorum. Duanın sabunu beni lekesiz bir papaz gömleği gibi parlatıyor.</p>

  <p class="normal1">BRAND</p>

  <p class="normal">Hadi oradan.</p>

  <p class="normal1">EINAR</p>

  <p class="normal">Hadi oradan demek bana düşer. Burada kükürt kokusu var, şeytanın boynuzlarını görür gibi oluyorum. Ben, iyi bir ekin tanesiyim, sense atılmış zararlı bir otsun. <span class="ideitalik">(Gider.)</span></p>

  <p class="normal1">BRAND</p>

  <p class="normal"><span class="ideitalik">(Bir an onu gözleriyle izler. Birdenbire gözleri parlar, bağırır.)</span> İşte bana gereken adam buydu. Bundan sonra bütün bağlar koptu. Şimdi kendi bayrağımı çekiyorum. İsterse kimse gelmesin benimle.</p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Koşa koşa gelerek)</span> Çabuk olunuz, azizim rahip. Kilise alayı hazırlandı, hareket etmek üzere.</p>

  <p class="normal1">BRAND</p>

  <p class="normal">Gelsin.</p>

  <p class="normal1">BUCAK MÜDÜRÜ</p>

  <p class="normal">Sizsiz mi? Hadi, uyanın, kendinize gelin. Halk artık beklemek istemiyor. Buzları çözülmüş bir ırmak gibi evinize doğru akıyor. Bağrışıyorlar, rahibi çağırıyorlar. Bakın, dinleyin. Yine adınızı haykırıyorlar. Çabuk olun. Yoksa çığırından çıkacaklar. Kudurmuş gibiler.</p>

  <p class="normal1">BRAND</p>

  <p class="normal">Sizi izleyen halkın arasına hiçbir zaman karışmayacağım. Burada kalacağım.</p>

  <p class="normal1">BUCAK MÜDÜRÜ</p>

  <p class="normal">Deli misiniz?</p>

  <p class="normal1">BRAND</p>

  <p class="normal">Sizin yolunuz benim için çok dar.</p>

  <p class="normal1">BUCAK MÜDÜRÜ</p>

  <p class="normal">Halk yola doldukça yol daralıyor. Tanrı hakkı için. Bu neredeyse bir saldırı. Bakınız, başrahibi de, rahipleri de, memurları da hendeğin kenarına kadar itiyorlar. Geliniz dostum, geliniz. Nüfuzunuzla onları kırbaçlayınız. Ah. çok geç. Engelleri yıkıyorlar. Ruhani alay bozuldu, taşkın bir ırmağa dönüştü.</p>

  <p class="normal"><span class="ideitalik">(Halk alayı bozar ve dağınık bir halde kiliseye hücum eder.)</span></p>

  <p class="normal1">SESLER</p>

  <p class="normal">Rahibi isteriz. Rahibi isteriz! <span class="ideitalik">(Birtakım kimseler Brand’ı göstererek)</span> İşte burada.</p>

  <p class="normal1">BAŞKALARI</p>

  <p class="normal">Senin işaretini bekliyoruz.</p>

  <p class="normal1">BAŞPAPAZ</p>

  <p class="normal"><span class="ideitalik">(Kalabalık arasında ezilerek)</span> Müdür, halkı dizginleyiniz.</p>

  <p class="normal1">BUCAK MÜDÜRÜ</p>

  <p class="normal">Benimle alay ediyorlar.</p>

  <p class="normal1">ÖĞRETMEN</p>

  <p class="normal"><span class="ideitalik">(Brand’a)</span> Hadi konuşunuz. Kaygı içinde olan bu ruhları aydınlatınız. Burada neler oluyor? İyi şeyler mi, yoksa kötü şeyler mi?</p>

  <p class="normal1">BRAND</p>

  <p class="normal">İşte. Bu halkın tembel ruhundan sonunda bir elektrik akımı geçiyor. Beni dinleyiniz. Yolların kavşak noktasındasınız. Bütün iradenizle yeniyi, bütün çürümüş yapıların yok olmasını istemelisiniz ki, büyük kilise layık olduğu yeri alabilsin.</p>

  <p class="normal1">MEMURLAR</p>

  <p class="normal">Rahip aklını kaçırmış.</p>

  <p class="normal1">PAPAZLAR</p>

  <p class="normal">Çıldırdı.</p>

  <p class="normal1">BRAND</p>

  <p class="normal">Evet, çılgının tekiydim ben. Halkın Tanrı’yı istediğini sandığım zaman başlamıştı çılgınlığım. Sizi hile yoluyla ona götürmeyi umduğum zaman çıldırmıştım. Eski kilise küçücüktü. Alçakçasına şöyle bir düşünceye kapıldım; bunun iki katını oluşturmakla bir şey elde ederim, beş katını verirsem ereğe ulaşırım. Ah! Neyin gerekli olduğunu görmüyordum, gerekli olan “ya hep, ya hiç”ti. Ve böylelikle uzlaşmanın dik inişli yolunda yuvarlandım. Ama sonunda bugün Tanrı konuştu. Bulunduğum karanlıklar içinde yargıçın borusu çaldı. Ben korkudan sarsılarak, Davud Yonatan karşısında nasıl küçüldüyse, öylesine küçülerek, titreyerek onun yıldırım gibi çarpan sözünü dinledim. Şimdi artık bütün kuşkular dağıldı. Eyy, ahali. Bizim şeytanımızın adı, uzlaşmadır.</p>

  <p class="normal1">GİTGİDE KIZIŞAN HALK</p>

  <p class="normal">Bizim gözlerimizi bağlayanları yok edin!.. Bizim iliğimizi emenleri taşlayın!</p>

  <p class="normal1">BRAND</p>

  <p class="normal">Sizin arkanızda sinsice pusu kurmuş olan düşman, sizi tuzağa düşürdü. Gücünüzü harcadınız, ikiye bölündünüz. Sonra dağılma, ondan sonra da korkunç bir boşluk başladı. Kiliseye ne yapmaya geliyorsunuz? Sizi çeken yalnızca dış görünüş, dekor, orgun sesi, çanların çınlaması ve vaazın gıdıklayıcı tadı.</p>

  <p class="normal1">BAŞPAPAZ</p>

  <p class="normal"><span class="ideitalik">(Kendi kendine)</span> Sanki Bucak Müdürü’nün saçmalarını dinliyorum.</p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Kendi kendine)</span> Sanki başrahibin lakırdılarını dinliyorum.</p>

  <p class="normal1">BRAND</p>

  <p class="normal">Sizin aradığınız yalnızca gösteriş, dinsel törenin görkemliliği. Ondan sonra yine günlük yaşamın sıkıntıları altında ezilerek ve hüzünlenerek, üzerinize ve ruhunuza geçirdiğiniz sıradan günlük giysilerle uyuşukluğunuza dönüyorsunuz. Ve yaşam kitabı yine dolabın bir köşesinde unutulmuş duruyor. Ben özveri kupasını boşaltırken, bunları mı göz önüne getiriyordum? Ben kilisenin büyük olmasını ve kubbesinin altında yalnız inanç ve imanı değil, varlığı oluşturan her şeyi, Tanrı’nın yaşam hakkı ile donattığı her şeyi, günlük çalışmayı, akşam dinginliğini, gecenin derdini, kanı kaynayan bir gençliğin taze sevinçlerini, küçüğünden büyüğüne kadar yüreğimizin bütün haklı zenginliklerini barındırmasını istiyordum. Akıp giden sellerin, girdaba akan çağlayanların gürültüsü, fırtınanın uğultusu, denizin korkunç sesi, orgun tınısı halk şarkılarıyla birleşerek tek bir ruh oluşturacaktı. Kahrolsun sizin önünüzde yükselen şu yapıta. Onda büyük olan yalnızca yalan. Daha tasarı halindeyken, kendini yargılayan bir yapıt, sizin gevşek iradenize layıktır. Filizlenen her şeyi, yaşamınızı ikiye bölerek boğmak istiyorsunuz. Altı işgününde Tanrı’nın bayrağı gizli duruyor, yalnız yedinci gün onun havada dalgalandığı görülüyor.</p>

  <p class="normal1">KALABALIK ARASINDAN SESLER</p>

  <p class="normal">Bize yol göster. Havada bir fırtına uğultusu var. Sen bizi yönet, başaracağız.</p>

  <p class="normal1">BAŞPAPAZ</p>

  <p class="normal">Onu dinlemeyiniz. Onda bir Hıristiyan’a yaraşan iman yok.</p>

  <p class="normal1">BRAND</p>

  <p class="normal">Tamam. Parmağını yaraya dokundurdun. İkimizde de eksik olana, buradaki insanların hepsinde de eksik olana dokundurdun. İman sahibi olmak için insanda bir ruh olmalı. Bana bütün bu kalabalık içinde bir tek ruh göster. Bana öyle birini göster ki yorgun ya da telaşlı olduğu bir saatte gene de varlığının en iyi yanını üzerinden atmamış olsun. Zevk ve sefalete dalarak yüksek amaçtan vazgeçiyorsunuz, ancak gücünüz tükendiği, her türlü sevinciniz bittiği zaman ruhunuzun huzura kavuşacağını düşünüyorsunuz. Ne zaman bir özürlü, bir sefil, bir deli, kupayı son damlasına kadar boşaltırsa hemen umut etmek, dua etmek, tövbe etmek zamanı gelir. Önce yüreklerinizden, Tanrı’nın izini silip, iki ayaklı hayvanlara dönüşüyorsunuz, sonra da Tanrı kapısına sürükleniyorsunuz ve onun huzuruna özürlü olarak çıkıyorsunuz. Hoş, onun da işi bitmiş gibi... Bu yorgun ruhları, tahtın basamaklarında yıkılıp yerlere serilen yaşlıları ne yapsın? Kendine oğul seçmek için genç yürekli, kanı kaynar kimseler istediğini yüksek sesle söylemedi mi sizlere? Çocuk gibi olmayı başaramazsanız, hiçbir zaman göğün ışığına erişemezsiniz. Oraya hiç kimse gizlice giremez. Hadi, çocuk gibi taze yanaklı erkekler ve kadınlar, yaşamın büyük kilisesine giriniz.</p>

  <p class="normal1">BUCAK MÜDÜRÜ</p>

  <p class="normal">O halde, onu açınız.</p>

  <p class="normal1">HALK</p>

  <p class="normal"><span class="ideitalik">(Korkuyla)</span></p>

  <p class="normal">Hayır. Bunu değil.</p>

  <p class="normal1">BRAND</p>

  <p class="normal">Kilisemiz, bizim kilisemiz duvarsızdır, sınırsızdır. Onun döşemesi çimenler, fundalıklar, çam ağaçları, fiyort ve denizdir. Yalnız gökyüzü, onun üzerine yeterli gelecek büyük bir kubbe olabilir. İnsanoğlu, senin çalışacağın yer orasıdır. Günün işini orada gör. Bir ağaç nasıl kabuğuna sarılıysa, onun da her şeyi kubbeyle örtülü. Yaşamla iman orada iç içe. Yasa yaşamla bu çatı altında bütünleşecek. Günlük işler, Noel ağacı altındaki çocuk dansları ve Nuh’un gemisindeki şahane dansla birleşecek.</p>

  <p class="normal"><span class="ideitalik">(Halk arasında bir kaynaşma olur. Kimi geriler, büyük bir kısmı Brand’ın çevresini kuşatır.)</span></p>

  <p class="normal1">BİNLERCE SES</p>

  <p class="normal">Karanlıktan ışığa kavuştuk. Evet, yaşamla din, ikisi birdir.</p>

  <p class="normal1">BAŞPAPAZ</p>

  <p class="normal">Yazıklar olsun bize! Kadın, erkek, hep onun peşinden gidiyorlar. Bucak Müdürü, Belediye Başkanı ve bütün memurlar hepsi onu izliyor.</p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Alçak sesle)</span> Boğaya kafa tutulmaz, bırakınız önce azgın öfkesi yatışsın.</p>

  <p class="normal1">BRAND</p>

  <p class="normal"><span class="ideitalik">(Halka)</span> Buradan uzaklaşınız. Tanrı başka yerdedir. Bu insanların arasında değildir. Çünkü onun krallığı büyüktür, orada özgürlük güneşi parlar. <span class="ideitalik">(Kiliseyi asma kilitle kilitler ve anahtarları alır.)</span> Ben artık buranın rahibi değilim. Verdiğim armağanı geri alıyorum. Bu törende hazır bulunan sizlerden hiçbiri bu anahtarları benim elimden teslim alamayacak. <span class="ideitalik">(Anahtarları ırmağa atar.)</span> Koşunuz, taze ve genç yaratıklar; bir yaşam soluğu bu karanlık çıkmazda sizi örten tozu silip süpürsün. Beni izleyin, zafere doğru adım adım yürüyelim.</p>

  <p class="normal1">HALK</p>

  <p class="normal">Bize yol göster. Seni izliyoruz.</p>

  <p class="normal1">BRAND</p>

  <p class="normal">Dağları, ovaları, buzları bütün memleketi aşarak, halkımızın ruhunu tuzağa düşüren bütün ağları yok edeceğiz. Temiz hava vereceğiz, kurtaracağız, kuracağız, bütün çöküntüleri ortadan kaldıracağız. Rahip olan olmayan, hep bir arada, Tanrı’nın mührünü, silinmiş olan yerlere onu yeniden kazıyacağız. Ve bütün krallığı büyük bir tapınağa dönüştüreceğiz.</p>

  <p class="normal"><span class="ideitalik">(Öğretmen ve Kilise Hademesi bir bölüm halkla Brand’ın çevresini sararlar. Halkın bir bölümü Brand’ı omuzlarında taşır.)</span></p>

  <p class="normal1">BİRÇOK SES</p>

  <p class="normal">Bugün çok büyük bir gün. Bağrında büyük şeyler gizleyen bir gün... <span class="ideitalik">(Alay vadiye doğru yürür ve çıkmaya başlarlar. Çok az insan arkada kalır.)</span></p>

  <p class="normal1">BAŞPAPAZ</p>

  <p class="normal"><span class="ideitalik">(Uzaklaşanlara)</span> Hey körler. Nereye gidiyorsunuz? Görmüyor musunuz ki bütün bu parlak sözler şeytan tuzağından başka bir şey değil.</p>

  <p class="normal1">BUCAK MÜDÜRÜ</p>

  <p class="normal">Hadi, geri dönünüz. Kendi sularınıza dönünüz, onların dingin akışını izleyiniz. Saf yürekli insanlar, ölüme doğru yol alıyorsunuz. Ah, köpekler. Yanıt bile vermiyorlar.</p>

  <p class="normal1">BAŞPAPAZ</p>

  <p class="normal">Evlerinizi, ocaklarınızı düşününüz.</p>

  <p class="normal1">KALABALIK ARASINDA SESLER</p>

  <p class="normal">Bizi daha büyük evler bekliyor.</p>

  <p class="normal1">BUCAK MÜDÜRÜ</p>

  <p class="normal">Tarlalarınızı, çayırlarınızı, davarlarınızı düşününüz.</p>

  <p class="normal1">SESLER</p>

  <p class="normal">Tanrı aç kullarına kudret helvası yağdırdı.</p>

  <p class="normal1">BAŞPAPAZ</p>

  <p class="normal">Durunuz. Karılarınız sizi çağırıyor.</p>

  <p class="normal1">SESLER</p>

  <p class="normal"><span class="ideitalik">(Çok uzaktan)</span> Dönersek kaçak oluruz.</p>

  <p class="normal1">BAŞPAPAZ</p>

  <p class="normal">Çocuklarınız, babalarımız bizi bırakıp gidiyor diye ağlaşıyorlar.</p>

  <p class="normal1">BÜTÜN HALK</p>

  <p class="normal"><span class="ideitalik">(Birden)</span> Ya bizimle birlikte, ya bize karşı.</p>

  <p class="normal1">BAŞPAPAZ</p>

  <p class="normal"><span class="ideitalik">(Umutsuzlukla ellerini ovuşturarak ve onları hüzünlü bakışlarla izleyerek)</span> Sürüsünün yasını tutan yaşlı rahip gömleğine kadar soyunmuş bir halde tek başına burada kaldı.</p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Brand’a gözdağı vererek)</span> Bu hareketi ona çok şeye mal olacak. Hadi, geliniz başrahip. Zafer bizi bekliyor.</p>

  <p class="normal1">BAŞPAPAZ</p>

  <p class="normal"><span class="ideitalik">(Ağlamaklı)</span> Zafer… Biz artık terk edildik.</p>

  <p class="normal1">BUCAK MÜDÜRÜ</p>

  <p class="normal">Evet! Ama hayvan sürümü iyice tanıyorsam, daha yenilmedik. <span class="ideitalik">(Kalabalığı izler.)</span></p>

  <p class="normal1">BAŞPAPAZ</p>

  <p class="normal">Bu Bucak Müdürü nereye gidiyor böyle? Yaşadığım ne kadar gerçekse, onun da halkın peşinden gittiği öylesine gerçek. Ah! Bana da cesaret geldi. Ben de onların ardından koşacağım. Alayı izleyip yakalayacağım ve onları gözlemleyeceğim. Çabuk bana bir at eyerlesinler. Güvenilir bir kısrak, bir dağ hayvanı olsun. <span class="ideitalik">(Uzaklaşır.)</span></p>

  <p class="normal"><span class="ideitalik">(Köyün en yüksek noktasında bir otlak. Issız bir dağ yükselerek arazinin içlerine doğru yayılır. Sürekli bir yağmur yağar. Brand, arkasında kadın, erkek, çocuk kalabalığıyla tepeyi tırmanır.)</span></p>

  <p class="normal1">BRAND</p>

  <p class="normal">Önünüze bakınız. Bu yol, zafer yolu. Şurada aşağıda köyün toprakları görünüyor. Dağdan dağa giden bir sis tabakasının örttüğü dar ve küçük vadi uzanıyor. Bu deliğe sıkışmış olan hüzünlü gevşekliği bırakınız ve serbestçe uçunuz, yükseklerde yaşayınız Tanrı’nın kulları.</p>

  <p class="normal1">BİR ADAM</p>

  <p class="normal">Durunuz, durunuz; yaşlı babam artık yürüyemiyor.</p>

  <p class="normal1">BİR BAŞKASI</p>

  <p class="normal">Ben, dünden beri ağzıma bir şey koymadım.</p>

  <p class="normal1">BİRÇOK SES</p>

  <p class="normal">Evet, evet, bizi doyurunuz, susuzluğumuzu gideriniz.</p>

  <p class="normal1">BRAND</p>

  <p class="normal">Hadi ileri. Önce dağı aşalım.</p>

  <p class="normal1">ÖĞRETMEN</p>

  <p class="normal">Hangi yoldan?</p>

  <p class="normal1">BRAND</p>

  <p class="normal">Ereğe götüren her yol iyidir. Beni izleyiniz.</p>

  <p class="normal1">BİR ADAM</p>

  <p class="normal">Hayır, yamaç çok dik, geceden önce varamayız.</p>

  <p class="normal1">BUCAK MÜDÜRÜ</p>

  <p class="normal">Bu yol, buzdan kiliseye götürür.</p>

  <p class="normal1">BRAND</p>

  <p class="normal">En kısa yol sarp yollardır.</p>

  <p class="normal1">BİR KADIN</p>

  <p class="normal">Benim çocuğum hasta.</p>

  <p class="normal1">BİR BAŞKASI</p>

  <p class="normal">Ayağımın derisi soyuldu.</p>

  <p class="normal1">BİR ÜÇÜNCÜSÜ</p>

  <p class="normal">Bir damla suyu nerede bulmalı?</p>

  <p class="normal1">ÖĞRETMEN</p>

  <p class="normal">Rahip, halkı hoşnut ediniz. Bakınız, cesaretleri gitgide zayıflıyor.</p>

  <p class="normal1">BİRÇOK SES</p>

  <p class="normal">Bir mucize yarat Brand. Bir mucize!</p>

  <p class="normal1">BRAND</p>

  <p class="normal">Ah! Bu köleliğin izleri. Emekten önce ödül; işte sizin istediğiniz bu. Hadi bakalım, şu öldürücü uyuşukluğunuzdan sıyrılın artık, yoksa geri dönün mezarlarınıza.</p>

  <p class="normal1">ÖĞRETMEN</p>

  <p class="normal">Evet, hakkı var. Önce savaşım. Ödül sonra gelecek, onu biliyoruz.</p>

  <p class="normal1">BRAND</p>

  <p class="normal">Evet, ödül gelecek. Ey ahali! Her şeyi bilen Tanrı’nın dünyayı ayakları altında gördüğü ne kadar doğruysa, ödülün geleceği de o kadar doğru.</p>

  <p class="normal1">BİRÇOK SES</p>

  <p class="normal">Geleceği okuyor. Geleceği okuyor.</p>

  <p class="normal1">BİRÇOK SES</p>

  <p class="normal"><span class="ideitalik">(Kalabalık arasında)</span> Bizi dinle rahip. Savaşımımız nasıl olacak?</p>

  <p class="normal1">BAŞKA SESLER</p>

  <p class="normal">Uzun mu sürecek? Kanlı mı olacak?</p>

  <p class="normal1">BİR ADAM</p>

  <p class="normal">Söyle rahip. Çok mu yürekli olmak lazım?</p>

  <p class="normal1">ÖĞRETMEN</p>

  <p class="normal"><span class="ideitalik">(Yavaş sesle)</span> Yaşamım tehlikede değil ya?</p>

  <p class="normal1">BİR ADAM</p>

  <p class="normal">Bu ödülden benim payım ne olacak?</p>

  <p class="normal1">BİR KADIN</p>

  <p class="normal">Söyle, oğlumu kaybetmeyeceğim, değil mi?</p>

  <p class="normal1">KİLİSE GÖREVLİSİ</p>

  <p class="normal">Zafer ne zaman? Salıdan önce mi olacak?</p>

  <p class="normal1">BRAND</p>

  <p class="normal"><span class="ideitalik">(Aceleyle çevresine bakınarak)</span> Bana ne soruyorsunuz? Neyi bilmek istiyorsunuz?</p>

  <p class="normal1">KİLİSE GÖREVLİSİ</p>

  <p class="normal">Önce bu savaşın ne kadar süreceğini öğrenmek istiyoruz. Sonra kayıplarımızın ne olacağını. Ve zaferin bize ne getireceğini.</p>

  <p class="normal1">BRAND</p>

  <p class="normal">Sorduklarınız bunlar mı?</p>

  <p class="normal1">ÖĞRETMEN</p>

  <p class="normal">Evet, bize her şeyi iyice açıklamadınız.</p>

  <p class="normal1">BRAND</p>

  <p class="normal"><span class="ideitalik">(Kırgın)</span> Açıklayacağım.</p>

  <p class="normal"><span class="ideitalik">(Kalabalık daha sıkıca Brand’ın çevresini sararak)</span> Söyle, söyle.</p>

  <p class="normal1">BRAND</p>

  <p class="normal">Savaşım ne kadar mı sürecek? Son gününüze kadar, ölüm saatinize kadar. Bütün uzlaşmalardan kurtuluncaya kadar, iradenizin tam efendisi oluncaya kadar, “ya hep, ya hiç” buyruğu karşısında korkakça duraksamayacağınız güne kadar. Yitirdiklerimiz ne mi olacak? Şimdiye değin taptığınız bütün tanrılar, bayram günlerinin gevşekliği, köleliğin altın zinciri, tembellik yastıkları. Kazancınız ne mi olacak? Arı bir irade, yüce bir iman, tam bir ruh, yaşamınızı bile sevinçle feda edebilecek bir özveri ruhu ve sonunda her başta dikenden bir çelenk: İşte kazançlarınız.</p>

  <p class="normal1">HALK</p>

  <p class="normal"><span class="ideitalik">(Kızgın bağrışmalarla)</span> İhanet. İhanet. Aldatıldık, soyulduk.</p>

  <p class="normal1">BRAND</p>

  <p class="normal">Ben sözümü değiştirmedim.</p>

  <p class="normal1">SESLER</p>

  <p class="normal">Sen bize zafer vaat ettin, şimdi onun yerine özveri diyorsun.</p>

  <p class="normal1">BRAND</p>

  <p class="normal">Ben size zafer vaat ettim ve siz o zaferi kazanacaksınız, buna yemin ederim. Ama ön safta çarpışan, davası uğruna ölüme hazır olmalı; yürümeye cesareti yoksa, silahı elden bırakmalı. Güçsüz bir iradeyle savunulan bayrak, kolaylıkla düşmanın eline geçer. Özveriden korkan kimse ölüme mahkûmdur.</p>

  <p class="normal1">HALK</p>

  <p class="normal">Küstah herif. Gelecek kuşakların çıkarı için bizim yok olmamızı istiyor.</p>

  <p class="normal1">BRAND</p>

  <p class="normal">Bizim cennetimize giden yol, özveri çölünden geçer. Ölümden zafere doğru yürüyelim. Hepiniz beni izleyin!</p>

  <p class="normal1">KİLİSE GÖREVLİSİ</p>

  <p class="normal">İşte, ağızımızın payını aldık. Köyden de aforoz edildik.</p>

  <p class="normal1">ÖĞRETMEN</p>

  <p class="normal">Artık evimize de dönemeyiz.</p>

  <p class="normal1">KİLİSE GÖREVLİSİ</p>

  <p class="normal">Hiç kimse öne düşmek istemiyor.</p>

  <p class="normal1">BİRKAÇI</p>

  <p class="normal">Onu öldürünüz.</p>

  <p class="normal1">ÖĞRETMEN</p>

  <p class="normal">Daha kötü olur. Bir yöneticiye ihtiyacımız var.</p>

  <p class="normal"><span class="ideitalik">(Kadınlar korkuyla yolu göstererek)</span> Ayy! Başrahip geliyor.</p>

  <p class="normal1">ÖĞRETMEN</p>

  <p class="normal">Hadi, hadi, korkmayınız.</p>

  <p class="normal1">BAŞPAPAZ</p>

  <p class="normal"><span class="ideitalik">(Aşağıda kalanlardan birkaçıyla gelir.)</span> Ah, çocuklarım. Ah kuzularım. Yaşlı rahibinizin sesini dinleyiniz.</p>

  <p class="normal1">ÖĞRETMEN</p>

  <p class="normal"><span class="ideitalik">(Halka)</span> Artık aşağıda evimiz, ocağımız kalmadı, dağı tırmanalım daha iyi.</p>

  <p class="normal1">BAŞPAPAZ</p>

  <p class="normal">Beni nasıl bu derece üzüp yüreğimi parçalayabilirsiniz?</p>

  <p class="normal1">BRAND</p>

  <p class="normal">Sen bütün yaşamın süresince ruhları parçaladın.</p>

  <p class="normal1">BAŞPAPAZ</p>

  <p class="normal">Onu dinlemeyin. Sizi boş sözlerle avutuyor.</p>

  <p class="normal1">BİRÇOK SES</p>

  <p class="normal">Doğru.</p>

  <p class="normal1">BAŞPAPAZ</p>

  <p class="normal">Ama bizim gönlümüz zengindir. İçten gelen pişmanlıkları bağışlarız! Hadi artık kendinize gelin. Gözlerinizi açın da, halkı kendine çekmek için başvurduğu şu şeytanca hileleri görün!..</p>

  <p class="normal1">BİRÇOK SES</p>

  <p class="normal">Evet, doğru, bizi tuzağa düşürdü.</p>

  <p class="normal1">BAŞPAPAZ</p>

  <p class="normal">Düşünün bir kere. Kenarda kıyıda doğmuş zayıf sürü, sizin elinizden ne gelir? Size mi kaldı yükseklere ulaşmak? Böyle mi kavuşacaksınız özgürlüğünüze? Siz günlük görevlerinizi yapın: Ondan ötesi size göre değil. Siz kendi küçük kulübelerinize sahip çıkın, yeter de artar bile. Kartal ile şahin arasında işiniz ne? Ayı ile kurt arasında işiniz ne? Güçlü hangisiyse ona av olacaksınız. Hadi yavrularım. Hadi kuzularım!</p>

  <p class="normal1">HALK</p>

  <p class="normal">Vah vah! Yazık oldu bize, doğru söylüyor.</p>

  <p class="normal1">KİLİSE GÖREVLİSİ</p>

  <p class="normal">Peki ama evlerimizi kapadık da buraya öyle geldik. Evimiz, ocağımız vardı, şimdi hiçbir şeyimiz yok.</p>

  <p class="normal1">ÖĞRETMEN</p>

  <p class="normal">Halkın gözünü açtığı, ona yanlışlarını, kötü yanlarını, yalanlarını gösterdiği günden beri artık ne uyku, ne de uyanıklık kaldı. Oysa halk kendinden memnun sürdürüyordu yaşamını.</p>

  <p class="normal1">BAŞPAPAZ</p>

  <p class="normal">Bana inanınız, bu da geçer. Yeter ki siz bir an durun. Rahat durun, eski alışkanlıklar yine geri döner ve köyümüz de geçmişin rahatına kavuşur, ben size söz veriyorum.</p>

  <p class="normal1">BRAND</p>

  <p class="normal">Kadınlar, erkekler, seçiniz.</p>

  <p class="normal1">BİRKAÇI</p>

  <p class="normal">Biz evimize dönmek istiyoruz.</p>

  <p class="normal1">DİĞERLERİ</p>

  <p class="normal">Çok geç, çok geç. İleri. Dağa çıkalım.</p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Koşarak)</span> Ne mutluluk. Sonunda sizi buldum.</p>

  <p class="normal1">KADINLAR</p>

  <p class="normal">Sevgili Bucak Müdürümüz, güzel Bucak Müdürümüz. Sakın bize kızma.</p>

  <p class="normal1">BUCAK MÜDÜRÜ</p>

  <p class="normal">Bu artık önemli değil. Gelin. Köyümüz için çok güzel bir gün doğuyor. Aklınızı başınıza toplarsanız, akşam olmadan önce, herkes zengin olacak.</p>

  <p class="normal1">BİRÇOK SES</p>

  <p class="normal">Nasıl olur?</p>

  <p class="normal1">BUCAK MÜDÜRÜ</p>

  <p class="normal">Olağanüstü bir balık sürüsü, fiyortta milyonlarca, milyonlarca balık var.</p>

  <p class="normal1">HALK</p>

  <p class="normal">Ne söylüyor?</p>

  <p class="normal1">BUCAK MÜDÜRÜ</p>

  <p class="normal">Hadi hazırlanınız. Dağdan, yağmurdan, dondurucu rüzgârdan, kırağıdan kaçınız. Böyle bir balık sürüsü ilk kez olarak fiyorda düşüyor. Arkadaşlar, kuzeye de sonunda güzel günler geliyor.</p>

  <p class="normal1">BRAND</p>

  <p class="normal">Tanrı’nın sesi mi, onun sesi mi, seçiniz.</p>

  <p class="normal1">BUCAK MÜDÜRÜ</p>

  <p class="normal">Siz yalnız kendi aklınıza güveniniz.</p>

  <p class="normal1">BAŞPAPAZ</p>

  <p class="normal">Bakınız. Bu da bir mucize, Tanrı’dan bir uyarı değil de nedir? Uzun süreden beri rüyamda görüyordum. Bunu anlamsız bir düş sanmıştım. Oysa bakınız neymiş!</p>

  <p class="normal1">BRAND</p>

  <p class="normal">Gerilerseniz işiniz bitiktir.</p>

  <p class="normal1">HALK</p>

  <p class="normal">Bir balık sürüsü.</p>

  <p class="normal1">BUCAK MÜDÜRÜ</p>

  <p class="normal">Size milyonlarca diyorum.</p>

  <p class="normal1">BAŞPAPAZ</p>

  <p class="normal">Karılarınız ve çocuklarınız için ekmek, altın…</p>

  <p class="normal1">BUCAK MÜDÜRÜ</p>

  <p class="normal">Görüyorsunuz ya, gücünüzü boşuna harcamanızın anlamı yok. Başrahibin bile kendini zayıf duyduğu bu güce karşı direnmeyin. Şimdi gözlerinizi gökyüzüne kaldırmaktan daha önemli işler var. Tanrı gökse, kalesinin içinde kendini korumasını bilir. Siz başkalarının kavgalarına karışmayın. Koşarak gidip denizin hazinelerini toplayın. Bu kılıçsız, yarasız, erişilmesi kolay bir amaç. Bu sizi, sizden hiçbir özveri istemeden refaha kavuşturacak</p>

  <p class="normal1">BRAND</p>

  <p class="normal">Ama Tanrı özveri istiyor. Bulutları parçalayan şimşekler, onun buyruğunu ateşten yazılarla yazıyor.</p>

  <p class="normal1">BAŞPAPAZ</p>

  <p class="normal">İçinizden bir özveri geliyorsa, güvenle bana gelin, herhangi bir gün, örneğin pazar günü… Size söz veriyorum…</p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Sözünü keserek)</span> Evet, evet, evet.</p>

  <p class="normal1">KİLİSE GÖREVLİSİ</p>

  <p class="normal"><span class="ideitalik">(Yavaşça başrahibe)</span> İşimden olmayacağım, değil mi?</p>

  <p class="normal1">ÖĞRETMEN</p>

  <p class="normal"><span class="ideitalik">(Aynı)</span> Okuldan kovulmuyacağım değil mi?</p>

  <p class="normal1">BAŞPAPAZ</p>

  <p class="normal"><span class="ideitalik">(Yavaş sesle)</span> Halkı yola getirebilirseniz, size hoşgörü gösterilecektir.</p>

  <p class="normal1">BUCAK MÜDÜRÜ</p>

  <p class="normal">Hadi, hiç zaman yitirmeden evlerinize dönünüz.</p>

  <p class="normal1">KİLİSE GÖREVLİSİ</p>

  <p class="normal">Denize, denize, kimin aklı varsa, denize koşsun!</p>

  <p class="normal1">BAZI SESLER</p>

  <p class="normal">Ya rahip?..</p>

  <p class="normal1">KİLİSE GÖREVLİSİ</p>

  <p class="normal">Rahip mi? Bırakın şu deliyi.</p>

  <p class="normal1">OKUL GÖREVLİSİ</p>

  <p class="normal">Tanrı’nın buyruğu bu, kitapta yazılıymış gibi her şey apaçık ortada.</p>

  <p class="normal1">BUCAK MÜDÜRÜ</p>

  <p class="normal">Bırakın rahibi. O layığını bulacaktır. O sizi öykülerle, masallarla aldattı.</p>

  <p class="normal1">BİRÇOK SES</p>

  <p class="normal">Bize yalan söyledi.</p>

  <p class="normal1">BAŞPAPAZ</p>

  <p class="normal">Onun imanı yoktur.</p>

  <p class="normal1">BUCAK MÜDÜRÜ</p>

  <p class="normal">Alçağın teki o!</p>

  <p class="normal1">KİLİSE GÖREVLİSİ</p>

  <p class="normal">Evet öyle!</p>

  <p class="normal1">BAŞPAPAZ</p>

  <p class="normal">İhtiyar annesi onu boş yere bekledi. Ona karşı son görevini bile yapmak istemedi.</p>

  <p class="normal1">BUCAK MÜDÜRÜ</p>

  <p class="normal">Şu da kesin ki çocuğunun da canına kıyan odur.</p>

  <p class="normal1">KİLİSE GÖREVLİSİ</p>

  <p class="normal">Karısının da.</p>

  <p class="normal1">KADINLAR</p>

  <p class="normal">Tuuu… Alçak herif!</p>

  <p class="normal1">BAŞPAPAZ</p>

  <p class="normal">Kötü evlat, kötü baba, kötü koca, o halde, Hristiyan’sa bile kötü Hristiyan’dır.</p>

  <p class="normal1">BİRÇOK SES</p>

  <p class="normal">Bizim eski kilisemizi yıktı.</p>

  <p class="normal1">BAŞKA SESLER</p>

  <p class="normal">Yenisini de bize kapadı.</p>

  <p class="normal1">BUCAK MÜDÜRÜ</p>

  <p class="normal">Akıl hastanesi projemi benden çaldı.</p>

  <p class="normal1">BRAND</p>

  <p class="normal">Çevremi saran bütün alınlar damgalı. Şu insan soyunun nereye süreklendiğini görüyorum.</p>

  <p class="normal1">BÜTÜN HALK BAĞIRARAK</p>

  <p class="normal">Uuuuu. Uuuuuuu… Onu dinlemeyin. Bu serseriyi yurdumuzdan kovalım, taşlayalım, bıçaklayalım onu. <span class="ideitalik">(Brand’ı taşa tutarlar, Brand kayalar arasında uzaklaşır ve kaybolur. Onu izleyenler, biraz sonra dönüp halka karışırlar.)</span></p>

  <p class="normal1">BAŞPAPAZ</p>

  <p class="normal">Hadi çocuklarım, hadi kuzularım, evlerinize dönünüz. Pişmanlık, bakışlarınızı aydınlatsın, o zaman her şeyin yoluna girdiğini göreceksiniz. Biliyoruz ki Tanrı büyüktür, mazlumların kanını istemez. Hükümetimiz de hiçbir hükümetin olmadığı kadar yumuşaktır. Yönetici konumunda olanlar, Belediye Başkanı ve Bucak Müdürü size hiç eziyet etmeyecekler. Devrimizin insanlığı seven Hristiyanlığına yakışık aldığı gibi benim de yüreğim size karşı sevgiyle dolu. İşte böylece, sizi bugün yönetenler, sizinle ortak bir huzur ve neşe içinde yaşayacaklar.</p>

  <p class="normal1">BUCAK MÜDÜRÜ</p>

  <p class="normal">Ve burada bazı eksiklikler varsa, onları ıslah edeceğiz. Biraz rahatlayınca, bir kurul seçeceğiz. Bu kurul, imana ve ışığa gereksinimi olanları nasıl iyileştireceğini düşünecek ve ona göre önlemler alacak. Bu kurul, bizim göstereceğimiz birkaç rahipten, başrahipten, benden ve isterseniz kilise görevlisinden, öğretmenden ve halk arasından seçilmiş birkaç kişiden oluşacak. İşte artık içiniz rahat etsin.</p>

  <p class="normal1">BAŞPAPAZ</p>

  <p class="normal">Evet, size yükünüzü taşımanıza yardım edeceğiz. Nasıl ki siz de yaşlı rahibinizi acıdan kurtardınız. Gözünüzün önünde olan mucizeyi düşünerek güç bulunuz. Hoşça kalın. Avınız bol olsun.</p>

  <p class="normal1">KİLİSE GÖREVLİSİ</p>

  <p class="normal">İşte Hıristiyanlığa yakışan bir yumuşaklık ve tatlılık.</p>

  <p class="normal1">ÖĞRETMEN</p>

  <p class="normal">Gürültüsüz ve gösterişsiz.</p>

  <p class="normal1">KADINLAR</p>

  <p class="normal">Ne iyi, ne sevimli insanlar!</p>

  <p class="normal1">BİRKAÇ SES</p>

  <p class="normal">Halkla bir olmasını biliyorlar.</p>

  <p class="normal1">KİLİSE GÖREVLİSİ</p>

  <p class="normal">Bizden kendimizi kurban etmemizi istemiyorlar.</p>

  <p class="normal1">ÖĞRETMEN</p>

  <p class="normal">Herhalde daha aklı başında insanlar.</p>

  <p class="normal"><span class="ideitalik">(Halk dağdan iner.)</span></p>

  <p class="normal1">BAŞPAPAZ</p>

  <p class="normal">İşte şimdi her şey değişecek ve daha iyi olacak. Çünkü bu gerçek bir tepki.</p>

  <p class="normal1">BUCAK MÜDÜRÜ</p>

  <p class="normal">Benim sayemde daha başlangıçta rezaletin önü kesildi.</p>

  <p class="normal1">BAŞPAPAZ</p>

  <p class="normal">Evet, bunu asıl mucizeye borçluyuz.</p>

  <p class="normal1">BUCAK MÜDÜRÜ</p>

  <p class="normal">Hangi mucizeye?</p>

  <p class="normal1">BAŞPAPAZ</p>

  <p class="normal">Balık mucizesine.</p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Toz üfler gibi üfleyerek)</span> Hadi canım. O yalandı.</p>

  <p class="normal1">BAŞPAPAZ</p>

  <p class="normal">Sahi yalan mıydı?</p>

  <p class="normal1">BUCAK MÜDÜRÜ</p>

  <p class="normal">Aklıma gelen ilk yalanı savuruverdim. Ortada bu kadar önemli bir sorun varken bu yalan günah sayılır mı?</p>

  <p class="normal1">BAŞPAPAZ</p>

  <p class="normal">Asla. Zorunluluk mükemmel bir mazerettir.</p>

  <p class="normal1">BUCAK MÜDÜRÜ</p>

  <p class="normal">Yarın halkın aklı başına gelince, zaferi yalana mı, yoksa gerçeğe mi borçluyuz, bunun önemi kalmayacak artık.</p>

  <p class="normal1">BAŞPAPAZ</p>

  <p class="normal">Azizim, ben tutucu bir ahlak savunucu değilim. <span class="ideitalik">(Çorak araziye doğru bakarak)</span> Şurada, uzakta bin bir güçlükle yol alan adam Brand değil mi?</p>

  <p class="normal1">BUCAK MÜDÜRÜ</p>

  <p class="normal">Evet, ta kendisi, tek başına savaşmaya giden kahraman.</p>

  <p class="normal1">BAŞPAPAZ</p>

  <p class="normal">Yok canım; durunuz hele. Uzaktan onu izleyen bir adam daha görüyorum.</p>

  <p class="normal1">BUCAK MÜDÜRÜ</p>

  <p class="normal">Bak hele. Gerd. Tam ona göre bir arkadaş.</p>

  <p class="normal1">BAŞPAPAZ</p>

  <p class="normal"><span class="ideitalik">(Neşeli)</span> Özverisini tamamlayınca ona şöyle bir kitabe yazılabilir: Brand burada yatıyor. Zaferi zayıf oldu: Tek bir ruhu kurtarabildi, o da deliydi.</p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Burnunu kaşıyarak)</span> Düşündükçe bana öyle geliyor ki, halkın davranışı çok da insancıl değildi.</p>

  <p class="normal1">BAŞPAPAZ</p>

  <p class="normal"><span class="ideitalik">(Omuz silkerek)</span> Halkın sesi hakkın sesidir. Hadi geliniz, artık gidelim. <span class="ideitalik">(Giderler.)</span></p>

  <p class="indentmetin"><span class="ideitalik">(Yaylanın üzerinde fırtına gitgide artar. Rüzgâr bulutları savurur, bulutlar karla örtülü tepelerle karışır, ara sıra kara bir tepe ya da sivri bir kaya görünür ve yine sis içinde kaybolur. Brand kanlar içinde görünür.)</span></p>

  <p class="normal1">BRAND</p>

  <p class="normal"><span class="ideitalik">(Durarak ve arkasına bakarak)</span> Binlerce insan ardımdan geliyordu. Bir tanesi bile yükseklere erişme cesaretini gösteremedi. Tüm yürekler yüce olanın özlemi içinde. Tüm ruhlarda savaş sesleri. Ama özveri, işte özveri onları ürkütüyor. İradeleri yorgun ve güçsüz. Biri tüm yükü üstüne alarak onlar için can verdiğine göre, korku rüzgârına kendilerini kaptırabilirler. <span class="ideitalik">(Bir taşın üzerine yığılır ve korkarak çevresine bakar.)</span> Korkuyu çocukken tanıdım. Karanlık bir deliğe, cinli perili denilen bir odaya girdiğim zaman, bütün çocuklar gibi korkudan tüylerim ürperirdi, ben de bağırır, ağlardım. Ama dışarda aydınlığın olduğunu düşünürdüm. Ne gece ne de akşam karanlığıydı bu. Yalnızca kapalı bir kepenkti bu karanlığı yaratan. Böyle düşündüğümde, korkumu yenerdim, yüreğim rahatlardı. Kapı açılır açılmaz yaz güneşinin zafer ve sevinçle karanlık deliğe, cinli perili odaya dolacağını düşünürdüm. Ah! Ne acı bir düş kırıklığı… Dışarda da derin bir gece vardı... Tüm erkekleri, kadınları, çocukları kucaklayan bir gece. <span class="ideitalik">(Bir sıçrayışla kalkar.)</span> Cehennemi bir silah gibi kapkara hayaletlerin havayı yardığını görüyorum. Artık zamanı geldi: Işığı düşleyen fırtına kopmalı, sopa kılıç olmalı... Korkaklığı tüm dehşetiyle görüyorum: Bağrışan erkekler, ağlayıp sızlanan kadınlar, ricalara, buyruklara kapanan kulaklar. Herkesin rengi uçuk, çarpışmanın korkunç gürültüsünü dinliyorlar, uzaktan, aralarına karışmayarak kendilerini güvende sanarak. Bahar tarlasının üzerinde parlayan eleğimsağma nerede? Gökyüzünde ulusal şarkılarla dalgalanan o üç renkli bayrak nerede? Canavar dişlerini göstermeye cesaret etmezse, o bayrak neye yarar? Batmakta olan bir gemi felaket işareti vermek için beyaz bayrak çeker. Ama şimşeklerle aydınlanan gelecek daha kötü zamanlara ve daha büyük uğursuzluklara işaret ediyor. Britanya kömürünün kara dumanı karanlık bir bulut gibi memleketin üzerine çöküyor ve yeşeren taptaze yaprakları kirletiyor. Bütün güzel tohumlar boğuluyor, zehir, toprağı emip yok ediyor. Bir zamanlar lanetlenmiş beldelerin üzerine yağan kül yağmurları gibi her yanda gün ışığını emiyor ve her şeyi örtüyor. İnsan soyu kötüleşti. Maden ocaklarının derinliklerine düşen su damlalarının sesi duyuluyor; orada sırtları ve ruhları iki büklüm bir cüce alayı gözlerini hırsla onun yalanına dikmiş, cevheri yerinden söküp koparmak için durup dinlenmeden çabalıyorlar. Onların ruhları suskun, dudaklarında gülümseme yok, kardeşlerinin felaketi yüreklerini kanatmıyor. İçlerinde yatan aslanı uyandırmadan yere vurabilirsiniz onları. Işığı unutmuşlar. Güçlerinin azalmasıyla görevlerinin sona erdiğini sanıyorlar. Ne yanılgı! Ama işte daha kötüsü de var. Geleceğin gecesini uğursuz hayaletleri aydınlatıyor. Akıl ve iradenin yırtıcı kurdu dünya üzerinde dimdik şahlanarak Hıristiyanlığı tehdit ediyor. Ta kuzeye kadar çığlıkları yankılanıyor ve bütün fiyortlar boyunca karşı koymayı buyuruyor. Ama cüceler nemli ve asık yüzlerini ekşiterek, “Bu bizim işimiz değildir” diye bağırıyorlar. “Varsın öteki uluslar karşı koysun; bizim dökülecek kanımız yoktur! Doğru uğruna savaşmak bize düşmez, kupa son damlasına kadar bizim için boşalmadı, onun alnı bizim uğrumuza dikenden çelenkle berelenmedi. Romalıların mızrağı onun böğrüne bizim için saplanmadı, onun ellerine ve ayaklarına bizim için çivi mıhlamadılar. O bizim için çarmıha gerilmedi, İsa Peygamber’in çektiklerinden bize düşen hisse, mahkûmun omuzlarına kızıl mantosunu atan serseri, Yahudi’nin kayış darbeleri ve uğradığı hakaretlerdir” diyorlar. <span class="ideitalik">(Yüzünü elleriyle kapayarak kendini karların içine atar, biraz sonra başını kaldırır ve bakar.)</span> Ben düş mü gördüm? Şimdi mi uyanıyorum? Her yer sis ve karanlık içinde. Şimdiye kadar gördüklerim hasta ruhumun kuruntusundan başka bir şey değil. İnsan ruhuna örnek olan ruh silinmiş mi? Öteden beri var olan ruh yenilmiş mi? <span class="ideitalik">(Dinleyerek)</span> Ah! Bir ezgi duyar gibi oluyorum.</p>

  <p class="normal1">GÖRÜNMEYEN KORO</p>

  <p class="normal"><span class="ideitalik">(Fırtınanın sesine karışarak)</span> Asla! Asla! Ona benzemeyeceksin, çünkü sen etten yaratıldın. İster onun davasına hizmet et, ister ona ihanet et, aynı derecede lanetlenmişsin.</p>

  <p class="normal1">BRAND</p>

  <p class="normal"><span class="ideitalik">(Bu sesleri duyar ve alçak sesle konuşur.)</span> Yazık bana! Yazık bana! Koronun arasında, ayakta sözlerime öfkeyle karşı koyan o değil mi? Her şeyi elimden alan, ışığa doğru bütün yolları kapayan o değil mi? Uğursuz bir yenilgiye uğratmak için beni sonuna kadar savaştıran o değil mi?</p>

  <p class="normal1">KORO</p>

  <p class="normal"><span class="ideitalik">(Sesini gittikçe daha çok çıkararak)</span> Cılız kurt, asla ona benzemiyeceksin. Sen ölüm kupasını boşalttın. İster onu izle, ister davasına ihanet et, eserin yine aynı derecede lanetlenmiştir.</p>

  <p class="normal1">BRAND</p>

  <p class="normal"><span class="ideitalik">(Alçak sesle)</span> Agnes, Alf, savaşım ve acıyla değiştirdim yaşamın ışığını, huzur ve rahatı. Özverinin hançeriyle parçaladım göğsümü, ama işte hepsi boşuna!</p>

  <p class="normal1">KORO</p>

  <p class="normal"><span class="ideitalik">(Tatlı ve okşayıcı)</span> Asla, hayalsever adam, sen ona benzemeyeceksin. Bütün varını yoğunu yitirdinse, bu özverinden dolayı daha zengin değilsin. Sen yeryüzünde yaşamak için yaratılmıştın.</p>

  <p class="normal1">BRAND</p>

  <p class="normal"><span class="ideitalik">(Gözyaşlarına boğularak)</span> Alf, Agnes, geri dönünüz. Görüyorsunuz, ıssız dağ başında, dondurucu rüzgâr karşısında, hayaletlerin hücumuna uğramış, parçalanmış, kan içinde yapayalnızım. <span class="ideitalik">(Gözlerini kaldırır, sisler arasında zayıf bir ışık belirir ve büyür. Açık renk giysi giymiş bir kadın görünür, omuzlarında bir manto vardır: Bu kadın Agnes’tir.)</span></p>

  <p class="normal1">GÖRÜNTÜ</p>

  <p class="normal"><span class="ideitalik">(Ortaya çıkarak ve kollarını Brand’a uzatarak)</span> İşte geldim Brand.</p>

  <p class="normal1">BRAND</p>

  <p class="normal"><span class="ideitalik">(Şaşkın bir halde ayağa kalkarak)</span> Ne görüyorum? Agnes!</p>

  <p class="normal1">GÖRÜNTÜ</p>

  <p class="normal">Sevgilim. Bütün bunlar bir humma ve sayıklama. Sis dağılıyor; şifa yaklaşıyor.</p>

  <p class="normal1">BRAND</p>

  <p class="normal">Agnes! Agnes! <span class="ideitalik">(Ona doğru koşmak ister.)</span></p>

  <p class="normal1">GÖRÜNTÜ</p>

  <p class="normal"><span class="ideitalik">(Bağırır.)</span> Dur! Yaklaşma. Aramızda uçurum var. Aşağıda coşkun sel akıyor. <span class="ideitalik">(Tatlılıkla)</span> Artık uyumuyorsun, gördüğün düş sona erdi. Artık karabasanların tutsağı değilsin. Sen hastaydın sevgilim. Delilik sana acı içkisini içiriyordu. Düşünde karının seni bırakıp gittiğini görüyordun.</p>

  <p class="normal1">BRAND</p>

  <p class="normal">Demek yaşıyorsun? Çok şükür Tanr…</p>

  <p class="normal1">GÖRÜNTÜ</p>

  <p class="normal">Susss. Onu daha sonra söylersin. Beni izle, beni izle, zamanımız sınırlı.</p>

  <p class="normal1">BRAND</p>

  <p class="normal">Ya Alf?</p>

  <p class="normal1">GÖRÜNTÜ</p>

  <p class="normal">O da yaşıyor.</p>

  <p class="normal1">BRAND</p>

  <p class="normal">Yaşıyor!</p>

  <p class="normal1">GÖRÜNTÜ</p>

  <p class="normal">Körpe ve sağlıklı. Bütün düşüncelerin bir düştü, bütün savaşımın bir hayal. Alf yaşlı annenin yanında. Anne de iyi, çocuk da büyüyor. Eski kilise yerinde duruyor. İstersen onu yıktırabilirsin. Aşağıda köy halkı, eski mutlu zamanlardaki gibi çalışıyor ve didiniyor.</p>

  <p class="normal1">BRAND</p>

  <p class="normal">Mutlu zamanlardaki gibi mi?</p>

  <p class="normal1">GÖRÜNTÜ</p>

  <p class="normal">Evet. Barış ve dinginlik içinde yaşadığımız zamandaki gibi.</p>

  <p class="normal1">BRAND</p>

  <p class="normal">Barış ve dinginlik mi?</p>

  <p class="normal1">GÖRÜNTÜ</p>

  <p class="normal">Hadi Brand. Çabuk ol, benimle gel.</p>

  <p class="normal1">BRAND</p>

  <p class="normal">Ah! Düş görüyorum.</p>

  <p class="normal1">GÖRÜNTÜ</p>

  <p class="normal">Hayır, artık düş görmüyorsun. Ama bir sığınağa, bakıma ihtiyacın var.</p>

  <p class="normal1">BRAND</p>

  <p class="normal">Ben güçlüyüm.</p>

  <p class="normal1">GÖRÜNTÜ</p>

  <p class="normal">Hayır, daha değil. Yeniden o korkunç düş seni sürüklüyor. Benden ve çocuktan kaçmak istiyorsun. Kafan yeniden bulanacak… Şu ilacı denemezsen...</p>

  <p class="normal1">BRAND</p>

  <p class="normal">Ver ilacı.</p>

  <p class="normal1">GÖRÜNTÜ</p>

  <p class="normal">Sen erkeksin, onu kendin al, onu sana kimse veremez.</p>

  <p class="normal1">BRAND</p>

  <p class="normal">Hiç olmazsa ilacın adını söyle.</p>

  <p class="normal1">GÖRÜNTÜ</p>

  <p class="normal">Kaç kitap okumuş bilge bir bilim adamı olan yaşlı doktor senin hastalığının kökünü keşfetti. Uçuk benizli kötü görüntüleri çağıran dört sözcüğü içeriyor o. Onları cesaretle sil, aklından çıkar, at, onları, yasadan çıkar. Onlar bu hastalığı senin üzerine saldırdılar. Çılgınlığının tohumu onlardır.</p>

  <p class="normal1">BRAND</p>

  <p class="normal">O sözcükleri söyle.</p>

  <p class="normal1">GÖRÜNTÜ</p>

  <p class="normal">Ya hep, ya hiç.</p>

  <p class="normal1">BRAND</p>

  <p class="normal"><span class="ideitalik">(Korkuyla gerileyerek)</span> Yoksa doğru mu?</p>

  <p class="normal1">GÖRÜNTÜ</p>

  <p class="normal">Benim yaşadığım, senin de bir gün öleceğin ne kadar doğruysa.</p>

  <p class="normal1">BRAND</p>

  <p class="normal">Yazık her ikimize de. Hançer yeniden bize karşı kınından çıktı.</p>

  <p class="normal1">GÖRÜNTÜ</p>

  <p class="normal">Acı bana Brand. Benim sıcak kollarımın arasına gel, beni güçlü kollarının arasına al. Hadi yazın ve güneşin izinden gidelim.</p>

  <p class="normal1">BRAND</p>

  <p class="normal">Hastalık geçti, artık bir daha yinelemeyecek.</p>

  <p class="normal1">GÖRÜNTÜ</p>

  <p class="normal">Hayır Brand, yinelemeyecek, inan buna!</p>

  <p class="normal1">BRAND</p>

  <p class="normal"><span class="ideitalik">(Başını sallayarak)</span> Hayır. Artık o benden uzaklaştı, onu silktim attım. Korkulu düşler yeter artık: Beni yaşamın parlak ışığı çağırıyor.</p>

  <p class="normal1">GÖRÜNTÜ</p>

  <p class="normal">Yaşamın mı?</p>

  <p class="normal1">BRAND</p>

  <p class="normal">Beni izle Agnes.</p>

  <p class="normal1">GÖRÜNTÜ</p>

  <p class="normal">Dur, Brand, ne yapmak istiyorsun?</p>

  <p class="normal1">BRAND</p>

  <p class="normal">Yapmam gerekeni. Düşü gerçeğe dönüştürmek, başaramadığımı eyleme geçirmek.</p>

  <p class="normal1">GÖRÜNTÜ</p>

  <p class="normal">O mümkün değil. Bak ne hale geldin.</p>

  <p class="normal1">BRAND</p>

  <p class="normal">Yeniden başlayacağım.</p>

  <p class="normal1">GÖRÜNTÜ</p>

  <p class="normal">Neye? Karabasanın seni sürüklediği, korkunç dörtnala gidişe mi, buna özgürce kendi isteğinle, yeniden mi atılacaksın?</p>

  <p class="normal1">BRAND</p>

  <p class="normal">Özgürce, kendi isteğimle.</p>

  <p class="normal1">GÖRÜNTÜ</p>

  <p class="normal">Çocuğu feda mı edeceksin?</p>

  <p class="normal1">BRAND</p>

  <p class="normal">Çocuğu feda edeceğim.</p>

  <p class="normal1">GÖRÜNTÜ</p>

  <p class="normal">Brand.</p>

  <p class="normal1">BRAND</p>

  <p class="normal">Evet feda edeceğim.</p>

  <p class="normal1">GÖRÜNTÜ</p>

  <p class="normal">Beni de mi?</p>

  <p class="normal1">BRAND</p>

  <p class="normal">Seni de feda edeceğim.</p>

  <p class="normal1">GÖRÜNTÜ</p>

  <p class="normal">Işık gecenin karanlığı içinde yitip gidiyor. Gün ışığını hiçbir zaman göremeyecek mi yüreğin, yaşamın meyvelerini hiçbir zaman koparamayacak mı ellerin? Okşayan bir ezgiyi hiç dinlemeyecek mi kulakların?</p>

  <p class="normal1">BRAND</p>

  <p class="normal">Ben ben olabilir miydim, ayrılırsam seçtiğim yoldan?</p>

  <p class="normal1">GÖRÜNTÜ</p>

  <p class="normal">Özverinin neye mal olduğunu unutuyor musun? Bütün umutların boşuna. Kurtarmak istediklerin ihanet ettiler, taşladılar seni.</p>

  <p class="normal1">BRAND</p>

  <p class="normal">Kendim içim çekmedim bunca acıyı. Kişisel değil ulaşmak istediğim zafer.</p>

  <p class="normal1">GÖRÜNTÜ</p>

  <p class="normal">Sen toprak altında sürünmekten başka bir şey bilmeyen bir halk için savaşıyorsun.</p>

  <p class="normal1">BRAND</p>

  <p class="normal">Onun yolunu aydınlatmak için tek bir kişi yeter.</p>

  <p class="normal1">GÖRÜNTÜ</p>

  <p class="normal">Onlar da, onlardan sonra gelen gelecek kuşaklar da mahkûmdur.</p>

  <p class="normal1">BRAND</p>

  <p class="normal">Bir tek kişinin istenç gücüyle her şey değişebilir.</p>

  <p class="normal1">GÖRÜNTÜ</p>

  <p class="normal">İnsanı öfkeyle cennetten kovanı unutma. O, kapıyı bir uçurumla kapadı, sen onu hiçbir zaman aşamayacaksın.</p>

  <p class="normal1">BRAND</p>

  <p class="normal">Ama isteğin ve özlemin yolunu açık bıraktı.</p>

  <p class="normal1">GÖRÜNTÜ</p>

  <p class="normal"><span class="ideitalik">(Kaybolur. Büyük gürültüler işitilir. Görüntünün bulunduğu yerde sis birdenbire koyulaşır. Keskin, kulakları yırtıcı bir ses duyulur, kaçan bir insanın sesi gibidir ve şu sözler duyulur.)</span> Öl. Dünyada hiçbir işe yaramıyorsun…</p>

  <p class="normal1">BRAND</p>

  <p class="normal"><span class="ideitalik">(Bir an şaşkınlıktan sonra)</span> Görüntü, karanlıkların arasına karışarak dağların arkasında yitti. Bir kartal gibi, büyük kanatları havayı yarıyor. Bütün elimi kapmak için benden küçük parmağımı istedi. Evet! Ben onu tanırım: O uzlaşma ruhuydu.</p>

  <p class="normal1">GERD</p>

  <p class="normal"><span class="ideitalik">(Elinde bir tüfekle gelir.)</span> Kartal. Kartalı gördün mü?</p>

  <p class="normal1">BRAND</p>

  <p class="normal">Evet, bu kez gördüm.</p>

  <p class="normal1">GERD</p>

  <p class="normal">Kaçıp gitti, ama onu kovalayacağız ve yakalayacağız.</p>

  <p class="normal1">BRAND</p>

  <p class="normal">Hiçbir silah onu etkilemez. Kimi kez vurulup da kalbine bir kurşun girdiğinde, yaralanmış, kaçıyor sanırsın. Ama ona yaklaşıp da son darbeyi vurmak istedin mi, onu eskisinden daha çevik, arkanda görürsün, seninle alay eder ve seni yeniden peşi sıra sürükler.</p>

  <p class="normal1">GERD</p>

  <p class="normal">Geyik avcısının tüfeğini çaldım, onu gümüş ve çelikle doldurdum. Hadi. Ben söyledikleri kadar deli değilim.</p>

  <p class="normal1">BRAND</p>

  <p class="normal">O halde hedefine eriş bakalım! <span class="ideitalik">(Gitmek ister.)</span></p>

  <p class="normal1">GERD</p>

  <p class="normal">Topallıyorsun rahip. Ne oldun?</p>

  <p class="normal1">BRAND</p>

  <p class="normal">Halk beni kovdu.</p>

  <p class="normal1">GERD</p>

  <p class="normal"><span class="ideitalik">(Ona yaklaşarak)</span> Şakakların kıpkırmızı, yüreğinin kanı gibi kırmızı.</p>

  <p class="normal1">BRAND</p>

  <p class="normal">Halk beni yaraladı.</p>

  <p class="normal1">GERD</p>

  <p class="normal">Sesinde tatlı bir tını vardı. Şimdi sonbahar yapraklarının hışırtısı gibi kuru çıkıyor sesin.</p>

  <p class="normal1">BRAND</p>

  <p class="normal">Bana…</p>

  <p class="normal1">GERD</p>

  <p class="normal">Ne oldu?</p>

  <p class="normal1">BRAND</p>

  <p class="normal">Hepsi ihanet etti. Her şeyde ihanet ettiler.</p>

  <p class="normal1">GERD</p>

  <p class="normal"><span class="ideitalik">(Gözlerini açıp Brand’a bakarak)</span> Sonunda seni tanıdım. Ben seni rahip sanmıştım. Yuh ona da, ötekilere de. Sen en büyük adamsın: Sen O’sun.</p>

  <p class="normal1">BRAND</p>

  <p class="normal">Ben de hemen hemen çılgınca buna inanmıştım.</p>

  <p class="normal1">GERD</p>

  <p class="normal">Bana ellerini göster.</p>

  <p class="normal1">BRAND</p>

  <p class="normal">Ellerimi mi?</p>

  <p class="normal1">GERD</p>

  <p class="normal">Onları mıhlamışlardı. Saçlarının arasında kan damlaları görüyorum, alnına kıyasıya dikenler batırmışlar. Doğru, sen çarmıha gerildin. Küçükken, babam bana, çok eskiden böyle bir şeyin bir başkasının da başından geçtiğini anlatmıştı. Anlattığı bir masal değildi demek ki, kurtarıcı senmişsin.</p>

  <p class="normal1">BRAND</p>

  <p class="normal">Çekil karşımdan. Çek git!</p>

  <p class="normal1">GERD</p>

  <p class="normal">Ayaklarına kapanıp sana tapayım mı?</p>

  <p class="normal1">BRAND</p>

  <p class="normal">Sana, buradan çekil diyorum.</p>

  <p class="normal1">GERD</p>

  <p class="normal">Döktüğün kanda bütün insanları kurtaracak güç yok mu?</p>

  <p class="normal1">BRAND</p>

  <p class="normal">Ah. Acı içinde kıvranan ruhumun rahata kavuşması için tutunacağı bir tahta parçası bile yok.</p>

  <p class="normal1">GERD</p>

  <p class="normal">O halde öldür onları, işte silahım, al onu.</p>

  <p class="normal1">BRAND</p>

  <p class="normal"><span class="ideitalik">(Başını sallayarak)</span> Hayır, yapmam gerekeni yapmalıyım.</p>

  <p class="normal1">GERD</p>

  <p class="normal">Böyle konuşma. Sen hepsinin önü sıra yürüyorsun. Elinde çivi izleri var. Sen peygambersin, sen hepsinin başısın.</p>

  <p class="normal1">BRAND</p>

  <p class="normal">Bir solucandan da daha aşağıyım.</p>

  <p class="normal1">GERD</p>

  <p class="normal"><span class="ideitalik">(Göğe bakar, bulutlar sıyrılır.)</span> Nerede olduğunu biliyor musun?</p>

  <p class="normal1">BRAND</p>

  <p class="normal"><span class="ideitalik">(Gözlerini ısrarla önüne dikerek)</span> En alt basamakta. Yokuş çok dik. Ayağım da kanıyor.</p>

  <p class="normal1">GERD</p>

  <p class="normal"><span class="ideitalik">(Gittikçe çoğalan bir şaşkınlıkla)</span> Bana yanıt ver. Nerede olduğunu biliyor musun?</p>

  <p class="normal1">BRAND</p>

  <p class="normal">Evet, işte sis dağılıyor.</p>

  <p class="normal1">GERD</p>

  <p class="normal">Dağıldı. İşte başı göğe kalkmış kara tepe.</p>

  <p class="normal1">BRAND</p>

  <p class="normal">Kara tepe mi? Buzdan kilise!</p>

  <p class="normal1">GERD</p>

  <p class="normal">Evet. Artık inananlar arasındasın.</p>

  <p class="normal1">BRAND</p>

  <p class="normal">Buradan uzaklara kaçalım. Ey Tanrım. Işığa, güneşe, rahat ve huzura öyle susadım ki! Rahata! Bir kilisenin huzur ve rahatı! Ya yaşamın yazı, onu ne zaman göreceğim? <span class="ideitalik">(Ağlamaya başlar.)</span> İsa Peygamber. Seni yardıma çağırdım. Sen hiçbir zaman bana elini uzatmadın. Hep yanımdan kayıp geçtin, yitip gittin. Bari bana izin ver de, ceza şarabıyla ıslanmış huzur çuhasına sarılayım; hiç olmazsa çuhanın bir ucuna.</p>

  <p class="normal1">GERD</p>

  <p class="normal"><span class="ideitalik">(Sapsarı)</span> Ne oldun? Ağlıyor musun? Sen! Göz yaşların ne kadar sıcak. Yanaklarının üzerinde buharını görüyorum. O kadar sıcak ki, dağların buzdan örtüsü eriyor ve tepelerden sivri kayalıklardan sel gibi akıyor; benim donmuş anılarım bile çözülüyor ve ağlıyor. <span class="ideitalik">(Ürpererek)</span> Söylesene, sen niçin şimdiye kadar ağlamadın?</p>

  <p class="normal1">BRAND</p>

  <p class="normal"><span class="ideitalik">(Yüzü aydınlanmıştır, sevinçli ve yeniden gençleşmiş gibi)</span> Bağışlayıcı Tanrı’ya şükürler olsun. Yasanın sert kışından sonra gökyüzünde yaz güneşi göründü. Bugüne kadar ben Tanrı’nın buyruklarını üzerine yazdığı bir karatahtadan başka bir şey değildim. Bundan sonra yaşamımın şiiri zengin ve ateşli akacak. Buz kütlesi gevşedi, artık ağlamıyorum, dizlerim bükülüyor ve dua edebiliyorum. <span class="ideitalik">(Diz çöker.)</span></p>

  <p class="normal1">GERD</p>

  <p class="normal"><span class="ideitalik">(Havaya bakar ve yavaş sesle konuşur.)</span>Bak canavarı görüyor musun? Bu gölgeyi o yapıyor. İşte orada, sivri kayayı geniş kanatlarıyla kamçılıyor. Ah! İşte artık kurtuluş saati geldi. Yeter ki kurşun erişebilsin ona.</p>

  <p class="normal"><span class="ideitalik">(Aceleyle nişan alır ve tetiği çeker. Dağın üzerinden gök gürlemesine benzer boğuk bir ses duyulur.)</span></p>

  <p class="normal1">BRAND</p>

  <p class="normal"><span class="ideitalik">(Sıçrayarak)</span> Hey, ne yapıyorsun?</p>

  <p class="normal1">GERD</p>

  <p class="normal">Vuruldu. Sallanıyor ve yıkılıyor. Bak, işte düşüyor. Dinle bak nasıl bağırıyor. Sesi dağlarda çınlıyor. Ya tüyleri! Tepelerin üzerinde uçuşan ve yağmur gibi yağan milyonlarca tüye bak. Bak ne kadar çok, ne kadar da beyaz! Ah, buraya kadar yuvarlanacak.</p>

  <p class="normal1">BRAND</p>

  <p class="normal"><span class="ideitalik">(Yığılarak)</span> İnsan soyu günahlarının bedeli olarak oğullarından birini ölüme gönderir.</p>

  <p class="normal1">GERD</p>

  <p class="normal">O vurulunca gökkubbesi on katı genişledi. Bak, düşüyor, yuvarlanıyor. Oh, korkularım artık sona erdi. Ne kadar beyaz, güvercin kadar beyaz. <span class="ideitalik">(Bir korku çığlığıyla)</span> Tanrım, ne gürültü! Ne müthiş gürültü! <span class="ideitalik">(Yüzükoyun yere kapanır.)</span></p>

  <p class="normal1">BRAND</p>

  <p class="normal"><span class="ideitalik">(Ellerini ovuşturur. Çığ hızla yuvarlanmaktadır.)</span> Ölümün yaklaştığı şu anda bana yanıt ver. Tanrım. Tam bir irade, bir selamet kıvılcımına da değmez mi? <span class="ideitalik">(Bütün vadiyi kaplayan çığın altında kaybolur.)</span></p>

  <p class="normal"><span class="ideitalik">Olağanüstü gürültü ve çatırtıya baskın gelen BİR SES:</span></p>

  <p class="normal"><span class="ideitalik">Tanrı sevgi doludur</span>.</p>

  <p class="ortayazi1">SON</p>
</body>
</html>
