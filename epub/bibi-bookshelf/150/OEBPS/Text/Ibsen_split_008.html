<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Ibsen</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik1" id="calibre_toc_6"><span class="ideitalik">İkinci Perde</span></h2>

  <p class="indentmetin"><span class="ideitalik">Fiyort kıyıları; her yanda dik kayalıklar; yakında bir tepecik, üzerinde eski, yıkık bir kilise; fırtınalı bir hava; erkek, kadın ve çocuk kalabalığından kümeler, bir kısmı çevredeki tepeciklerde, bir kısmı da kıyılarda durmaktadırlar. Ortada bir taş üstüne oturmuş Bucak Müdürü, yanında kâtibi görülür. Halka buğday ve yiyecek dağıtmaktadırlar. Biraz ötede Einar ve Agnes küçük bir kümenin ortasında görünür. Kıyıda demirlenmiş birkaç kayık vardır. Kilisenin bulunduğu tepecikte Brand görünür. Onun varlığını kimse fark etmez.</span></p>

  <p class="normal1">ERKEK</p>

  <p class="normal"><span class="ideitalik">(Kendine yol açarak)</span> Yol verin!</p>

  <p class="normal1">KADIN</p>

  <p class="normal">Ben senden önce geldim.</p>

  <p class="normal1">ERKEK</p>

  <p class="normal"><span class="ideitalik">(Kadını sert bir hareketle iterek)</span> Çekil oradan! <span class="ideitalik">(Kalabalığı yararak Bucak Müdürü’nün yanına sokulur.)</span> İşte torbam, benim torbama da bir şeyler koyun!</p>

  <p class="normal1">BUCAK MÜDÜRÜ</p>

  <p class="normal">Sabırlı ol.</p>

  <p class="normal1">ERKEK</p>

  <p class="normal">Olamam. Hemen eve dönmeliyim. Evde dört beş kişi açlıktan ölüm halinde yolumu bekliyor.</p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Alayla)</span> Evde kaç kişi bulunduğunu iyice biliyor musun?</p>

  <p class="normal1">ERKEK</p>

  <p class="normal">Evden çıkarken içlerinden biri ölmek üzereydi de…</p>

  <p class="normal1">BUCAK MÜDÜRÜ</p>

  <p class="normal">Azıcık dur; listeye bakalım, adın yazılı mı? <span class="ideitalik">(Listeye göz gezdirerek)</span> Hayır… Evet, evet, varsın; talihin varmış. (<span class="ideitalik">Kâtibine</span>) Bu adama 29 numarayı veriniz. Hadi bakalım biraz sabırlı olun. Tanrı’nın kulları. <span class="ideitalik">(Listeden bir isim okur.)</span> Nils Snemyr.</p>

  <p class="normal1">ERKEK</p>

  <p class="normal">Buradayım.</p>

  <p class="normal1">BUCAK MÜDÜRÜ</p>

  <p class="normal">Bugün dörtte bir kadar eksik alacaksın, kalabalığın azaldı.</p>

  <p class="normal1">ERKEK</p>

  <p class="normal">Doğru. Karım Ragnhild dün öldü.</p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Kaydederek)</span> Bir boğaz eksildi demektir; küçük bir tasarruf… <span class="ideitalik">(Uzaklaşan adama)</span> Şimdi, koşa koşa gidip ölenin yerine hemen yenisini almaya çalışma ha.</p>

  <p class="normal1">KÂTİP</p>

  <p class="normal"><span class="ideitalik">(Bıyık altından gülerek)</span> He he he!</p>

  <p class="normal1">BUCAK MÜDÜRÜ</p>

  <p class="normal">Neye gülüyorsunuz?</p>

  <p class="normal1">KÂTİP</p>

  <p class="normal">Siz her zaman tuhaf şeyler söylersiniz de…</p>

  <p class="normal1">BUCAK MÜDÜRÜ</p>

  <p class="normal">Susun. Burada alay etmiyoruz; gözyaşlarına karşı en iyi çare azıcık şakadır.</p>

  <p class="normal1">EINAR</p>

  <p class="normal"><span class="ideitalik">(Agnes’le beraber bir kümeden ayrılarak)</span></p>

  <p class="normal">Cebimde ne varsa hepsini boşalttım; artık ne kesemde, ne de cüzdanımda bir para kaldı. Gemiye bir dilenci gibi gireceğim: Saatimi, sopamı rehin koymam gerekecek.</p>

  <p class="normal1">BUCAK MÜDÜRÜ</p>

  <p class="normal">Evet, siz ikiniz de tam zamanında yetiştiniz, toplanan yardım gülünç denecek kadar az. Burada herkesin eli boş. Eli böğründe, ağızlarına koyacak bir lokması olmayanlarla ekmelerini paylaşan yarı toklar. <span class="ideitalik">(Brand’ı görür ve onu işaret ederek)</span> İşte biri daha. Hoş geldiniz… Su basması, ardından da uzun süren bir kuraklık, bu kıtlık demektir, anladınız mı? O halde kesenin ağzını açınız. Az, çok, küçük, büyük her türlü yardımı kabul ederiz; elimizde kalan yiyecek hemen hemen tükenmek üzere. Aç kalmış bir alay fukarayı beş küçük balık doyurur mu hiç.</p>

  <p class="normal1">BRAND</p>

  <p class="normal">On bin balık da dağıtsanız, sofradan yine de hepsi aç kalkar.</p>

  <p class="normal1">BUCAK MÜDÜRÜ</p>

  <p class="normal">Ben sizden lafebeliği istemedim. Lafla karın doymaz.</p>

  <p class="normal1">EINAR</p>

  <p class="normal">Bu zavallıların çektikleri uzun ve ezici sefaleti düşünemezsin, Brand. Uzun bir yıl hem veba, hem de kıtlıkla cebelleştiler; her yerde bu felaketin kurbanları olan ölüler...</p>

  <p class="normal1">BRAND</p>

  <p class="normal">Doğru. Bütün gözlerin ışığı kaçmış. Kimin burada mahkeme kurduğu apaçık ortada.</p>

  <p class="normal1">BUCAK MÜDÜRÜ</p>

  <p class="normal">Öyle olduğunu bildiğin halde, görünüşe bakılırsa, sen bir kaya kadar katı yürekliye benziyorsun.</p>

  <p class="normal1">BRAND</p>

  <p class="normal"><span class="ideitalik">(Kümelerin ortasına geçer ve sözcüklerin üzerine basa basa konuşur.)</span> Sizin yaşamınız, her zamanki gibi ağır ağır akıp gitseydi, bir lokma ekmek dilenenlerin bağrışmalarına acırdım. Doğduğu yerde dört ayak üstü sürünen, hayvanca güdülerinin kolayca uyanmaya başladığını duymakta gecikmez. Günler birbiri ardı sıra bir cenaze alayı gibi ağır ağır geçtikçe, insan kendini Tanrı’nın büyük kitabından silinmiş sayabilir. Ama Tanrı size acıdı; yüreğinize dehşet saldı, sizi ölüm kamçısıyla kamçıladı, verdiği bütün nimetleri geri aldı.</p>

  <p class="normal1">HALKIN TEHDİT EDİCİ SESLERİ</p>

  <p class="normal">Sefaletimizle alay ediyor.</p>

  <p class="normal1">BUCAK MÜDÜRÜ</p>

  <p class="normal">Size ekmek verenleri incitiyor.</p>

  <p class="normal1">BRAND</p>

  <p class="normal"><span class="ideitalik">(Başını sallayarak)</span> Hayır, hayır. Kanım sizin susuzluğunuzu giderebilseydi, bir kurtarıcı çeşme gibi, son damarım kuruyuncaya kadar kalbimden fışkırırdı. Ama şu anda size yardım etmek günah olur. Görüyorsunuz ki, Tanrı sizi çamurdan çekip çıkarmak istiyor. Küçük de olsa bir millet yaşama gücünü gereksinim, çaba ve uğraştan alır. Ülküde bakışları dinginleşir ve asla bayağılaşmaz. Gevşek iradesi kılıca davranır ve yılmadan savaş alanına atılır. İhtiyaç bir milletin gücünü artırmıyorsa o millet özgürlüğe hak kazanmamıştır.</p>

  <p class="normal1">KADIN</p>

  <p class="normal">Fiyort üzerinde müthiş bir fırtına patladı; bu adamın taşkınlıkları başımıza bela getirecek.</p>

  <p class="normal1">BAŞKA BİR KADIN</p>

  <p class="normal">Tanrı’nın öfkesini üzerimize çekti; bu sözümü unutmayın!</p>

  <p class="normal1">BRAND</p>

  <p class="normal">Sizin Tanrınız artık mucizeler yaratmıyor!</p>

  <p class="normal1">KADINLAR</p>

  <p class="normal">Hele bakın, bakın! Ne müthiş bir fırtına!</p>

  <p class="normal1">KALABALIK ARASINDAN SESLER</p>

  <p class="normal">Çek git buradan, taş yürekli adam! Bu adamı taşlamalı, bıçaklamalı...</p>

  <p class="normal"><span class="ideitalik">(Halk toplanır, tehdit edici davranışlarla Brand’ın çevresini sarar. Bucak Müdürü araya girer: Tepeden aceleyle bir kadın iner ve hızla kalabalığa yaklaşır; giysileri parça parçadır.)</span></p>

  <p class="normal1">KADIN</p>

  <p class="normal"><span class="ideitalik">(Bağırarak)</span> Ey ulu Tanrım, kimden yardım dileyeyim?</p>

  <p class="normal1">BUCAK MÜDÜRÜ</p>

  <p class="normal">Ne var? Ne istediğinizi bana söyleyin! Neye ihtiyacınız var?</p>

  <p class="normal1">KADIN</p>

  <p class="normal">İhtiyacım mı? Şu anda sizin ne paranıza, ne de ekmeğinize muhtacım; benim başıma gelen görülmedik korkunç bir felaket!</p>

  <p class="normal1">BUCAK MÜDÜRÜ</p>

  <p class="normal">Ne oldu? Söyle!</p>

  <p class="normal1">KADIN</p>

  <p class="normal">Soluk alamıyorum. Bana bir papaz bulun! Tanrı rızası için yardım edin!</p>

  <p class="normal1">BUCAK MÜDÜRÜ</p>

  <p class="normal">Burada papaz yok.</p>

  <p class="normal1">KADIN</p>

  <p class="normal">Vah vah, bitti, mahvoldu! Ah ulu Tanrım! Beni niçin yarattın?</p>

  <p class="normal1">BRAND</p>

  <p class="normal"><span class="ideitalik">(Kadına yaklaşarak)</span> Belki bir papaz buluruz.</p>

  <p class="normal1">KADIN</p>

  <p class="normal"><span class="ideitalik">(Brand’ın kolunu yakalayarak)</span> Öyleyse gelsin, hemen gelsin!</p>

  <p class="normal1">BRAND</p>

  <p class="normal">Bana derdini söylersen, hemen gelir.</p>

  <p class="normal1">KADIN</p>

  <p class="normal">Fiyordun karşı kıyısında…</p>

  <p class="normal1">BRAND</p>

  <p class="normal">Evet, sonra?</p>

  <p class="normal1">KADIN</p>

  <p class="normal">Kocam, üç çocuğum açlıktan ölüyorlar; yuvam bomboş kaldı… Söyle bana! Kocam cehennemlik olmadı, değil mi?</p>

  <p class="normal1">BRAND</p>

  <p class="normal">Anlat bakayım, ne oldu?</p>

  <p class="normal1">KADIN</p>

  <p class="normal">Memelerimde süt kalmamıştı. Hiç kimseden, ne Tanrı’dan, ne de insanlardan yardım görüyordum. Emzikteki yavrum ölümle pençeleşiyordu. Bu durum kocamı çıldırttı; önce gülmeye başladı, sonra da bıçağını çektiği gibi çocuğumuzu öldürdü!</p>

  <p class="normal1">BRAND</p>

  <p class="normal">Öldürdü mü?</p>

  <p class="normal1">HALK</p>

  <p class="normal"><span class="ideitalik">(Korkuyla)</span> Öz çocuğunu!</p>

  <p class="normal1">KADIN</p>

  <p class="normal">Çocuğunu öldürür öldürmez, aklı başına geldi; vicdan azabı kudurmuş bir sel gibi taştı, sonra da kendini vurdu. Hadi gel! Çabuk gel! Onun ruhunu kurtar! Fırtınadan köpüren denize bakma; hemen gel! Yaşayamıyor, ölmeye de cesaret edemiyor. Orada, çocuğumuzun cesedini bağrına basmış, cehennemden medet umarak durmadan ağlıyor.</p>

  <p class="normal1">BRAND</p>

  <p class="normal"><span class="ideitalik">(Ciddi)</span> Bu adamın yardımına koşmak gerek!</p>

  <p class="normal1">EINAR</p>

  <p class="normal"><span class="ideitalik">(Korkudan rengi uçmuş)</span> Lanetlenmiş olarak ölüyor.</p>

  <p class="normal1">BUCAK MÜDÜRÜ</p>

  <p class="normal">Çok şükür o bölgeden ben sorumlu değilim.</p>

  <p class="normal1">BRAND</p>

  <p class="normal"><span class="ideitalik">(Kısa ve keskin bir sesle halka)</span> Bir kayık çözünüz, hemen karşı kıyıya geçeceğim.</p>

  <p class="normal1">BİR ADAM</p>

  <p class="normal">Bu havada mı? Kimse bu tehlikeyi göze alamaz!..</p>

  <p class="normal1">BUCAK MÜDÜRÜ</p>

  <p class="normal">Fiyordun çevresini dolaşarak oraya giden bir kaya yolu vardır.</p>

  <p class="normal1">KADIN</p>

  <p class="normal">Hayır! O yol kesildi; ben o yoldan geldim, benim arkamdan, taşkın dere köprüyü sürükleyip götürdü.</p>

  <p class="normal1">BRAND</p>

  <p class="normal">Bir sandal çözünüz!</p>

  <p class="normal1">BİR ADAM</p>

  <p class="normal">Olanaksız! Bu dalgalarla kayaya çarpar ve parçalar!</p>

  <p class="normal1">BAŞKASI</p>

  <p class="normal"><span class="ideitalik">(Karşı kıyıyı göstererek)</span> Orayı görmüyor musun? Bütün fiyort toz duman içinde; dumandan başka bir şey seçilmiyor!</p>

  <p class="normal1">BİR ÜÇÜNCÜSÜ</p>

  <p class="normal">Böyle fırtınalı havalarda başpapaz bile ayinden vazgeçer.</p>

  <p class="normal1">BRAND</p>

  <p class="normal">Tanrı’nın huzuruna çıkacak olan günahkâr bir ruh, fırtınanın sona ermesini beklemez! <span class="ideitalik">(Fiyorda iner, bir sandal çözer, yelkenini açar.)</span> Sandalınızı alabilir miyim?</p>

  <p class="normal1">SAHİBİ</p>

  <p class="normal">Evet, ama binme o sandala!</p>

  <p class="normal1">BRAND</p>

  <p class="normal">Tamam; şimdi de size, kim canını tehlikeye atar diye soruyorum?</p>

  <p class="normal1">BİR ADAM</p>

  <p class="normal">Herhalde ben değil!</p>

  <p class="normal1">BİR BAŞKASI</p>

  <p class="normal">Ben de değil!</p>

  <p class="normal1">BİRÇOK SES</p>

  <p class="normal">Bu, göz göre göre ölüme atılma demektir!</p>

  <p class="normal1">BRAND</p>

  <p class="normal">Sizin Tanrınız fiyorda meydan okumak için şimdiye kadar kimseye yardım etmedi. Ama şunu bilin ki benim Tanrım benimle birlikte gemidedir.</p>

  <p class="normal1">KADIN</p>

  <p class="normal"><span class="ideitalik">(Umutsuzlukla)</span> Cehennemlik olarak ölecek.</p>

  <p class="normal1">BRAND</p>

  <p class="normal"><span class="ideitalik">(Sandala atlar ve halka seslenir.)</span> Yelken için bir kişi gerek. Orada başkalarına yardım için öteberi veren birçok insan var! Daha da veriniz iyi insanlar! Azıcık da kendinizden bir şeyler katınız, kendinizi veriniz.</p>

  <p class="normal1">BİRKAÇ KİŞİ</p>

  <p class="normal"><span class="ideitalik">(Gerileyerek)</span> Bizden bunu isteme!</p>

  <p class="normal1">BİR SES</p>

  <p class="normal"><span class="ideitalik">(Tehdit eder gibi)</span> Sandaldan in! Artık yeter! Bu yaptığın Tanrı’ya meydan okumaktır.</p>

  <p class="normal1">BİRKAÇ SES</p>

  <p class="normal">Bakın, bakın, fırtına artıyor!</p>

  <p class="normal1">BAŞKA SES</p>

  <p class="normal">İp koptu!</p>

  <p class="normal1">BRAND</p>

  <p class="normal"><span class="ideitalik">(Sandalın kancasını yakalar, kıyıya tutunur ve kadına seslenir.)</span> Tamam öyleyse! O halde sen gel! Hadi çabuk ol!</p>

  <p class="normal1">KADIN</p>

  <p class="normal"><span class="ideitalik">(Gerilieyerek)</span> Ben mi? Bak hiç kimse…</p>

  <p class="normal1">BRAND</p>

  <p class="normal">Sen onlara karışma!</p>

  <p class="normal1">KADIN</p>

  <p class="normal">Mümkün değil, cesaretim yok!</p>

  <p class="normal1">BRAND</p>

  <p class="normal">Gelmek istemiyor musun?</p>

  <p class="normal1">KADIN</p>

  <p class="normal">Çocuklarımı düşün.</p>

  <p class="normal1">BRAND</p>

  <p class="normal"><span class="ideitalik">(Gülümseyerek)</span> Siz gerçekten de kum üzerinde bina kuruyorsunuz.</p>

  <p class="normal1">AGNES</p>

  <p class="normal"><span class="ideitalik">(Yüzünü ateş bürümüş bir halde Einar’a döner ve elini omuzuna dayar.)</span> Duyuyor musun?</p>

  <p class="normal1">EINAR</p>

  <p class="normal">Evet, güçlü bir adam!</p>

  <p class="normal1">AGNES</p>

  <p class="normal">Tanrı seni korusun!.. Şimdi iş başına! <span class="ideitalik">(Brand’a seslenir.)</span> Bak burada seninle kurtuluş yoluna sevinçle katılacak biri var!</p>

  <p class="normal1">BRAND</p>

  <p class="normal">Hadi gel!</p>

  <p class="normal1">EINAR</p>

  <p class="normal"><span class="ideitalik">(Sararmış bir halde)</span> Ben mi?</p>

  <p class="normal1">AGNES</p>

  <p class="normal">Evet, hadi git! Ben seni feda ettim. Yerlerde sürünen ruhum yükseliyor!</p>

  <p class="normal1">EINAR</p>

  <p class="normal">Seni tanımadan önce kendimi feda eder ve seve seve onunla gidebilirdim.</p>

  <p class="normal1">AGNES</p>

  <p class="normal"><span class="ideitalik">(Titreyerek)</span> Ya şimdi?</p>

  <p class="normal1">EINAR</p>

  <p class="normal">Gencim, yaşamı seviyorum, gidemem.</p>

  <p class="normal1">AGNES</p>

  <p class="normal"><span class="ideitalik">(Gerileyerek)</span> Ne söylüyorsun?</p>

  <p class="normal1">EINAR</p>

  <p class="normal">Cesaret edemiyorum.</p>

  <p class="normal1">AGNES</p>

  <p class="normal">Bitti! Fırtına yazgımızı çizdi. <span class="ideitalik">(Coşarak)</span> Artık aramızda bir okyanus var! <span class="ideitalik">(Brand’a seslenir.)</span> Beni bekle!</p>

  <p class="normal1">BRAND</p>

  <p class="normal">Hadi, çabuk olun!</p>

  <p class="normal1">KADINLAR</p>

  <p class="normal"><span class="ideitalik">(Agnes’in sandala atladığını görünce hep bir ağızdan)</span> İmdat, kurtarın şu kızı!</p>

  <p class="normal1">EINAR</p>

  <p class="normal"><span class="ideitalik">(Onu vazgeçirmek için umutsuz bir atılım yaparak)</span> Agnes!</p>

  <p class="normal1">HALK</p>

  <p class="normal"><span class="ideitalik">(Kıyıya koşarak)</span> Durun, gitmeyin!</p>

  <p class="normal1">BRAND</p>

  <p class="normal"><span class="ideitalik">(Kadına)</span> Eviniz ne yönde?</p>

  <p class="normal1">KADIN</p>

  <p class="normal"><span class="ideitalik">(Bir yön göstererek)</span> Sandalı çevir, şurada, ta uçta, sağ kayalıkların ortasında… <span class="ideitalik">(Sandal açılır.)</span></p>

  <p class="normal1">EINAR</p>

  <p class="normal">Kardeşlerini düşün! Anneni düşün! Canına acı! Geri dön!</p>

  <p class="normal1">AGNES</p>

  <p class="normal">Sandalda üç kişiyiz. <span class="ideitalik">(Yelken şişer, sandal uzaklaşır, halk tepelere koşuşur ve küme küme toplanır. Bütün gözler korku ve heyecanla sandalı izler.)</span></p>

  <p class="normal1">BİR ADAM</p>

  <p class="normal">Burnu dolaşacak!</p>

  <p class="normal1">BİR BAŞKASI</p>

  <p class="normal">Hayır!</p>

  <p class="normal1">İLKİ</p>

  <p class="normal">Evet; görüyorsunuz ya, rüzgârı arkasına aldı.</p>

  <p class="normal1">BİR BAŞKASI</p>

  <p class="normal">Ne müthiş bora! Buruna doğru yaklaşıyorlar!</p>

  <p class="normal1">BUCAK MÜDÜRÜ</p>

  <p class="normal">Bakın. Rüzgâr şapkasını uçurdu.</p>

  <p class="normal1">BİR KADIN</p>

  <p class="normal">Siyah saçları karga kanatları gibi çırpınıyor rüzgârda.</p>

  <p class="normal1">İLK KONUŞAN ERKEK</p>

  <p class="normal">Çevrelerinde her şey kaynıyor, kabarıyor.</p>

  <p class="normal1">EINAR</p>

  <p class="normal">Fırtınanın arasında kulağıma gelen bu çığlık nedir?</p>

  <p class="normal1">BİR KADIN</p>

  <p class="normal">Yükseklerden geliyor!</p>

  <p class="normal1">BİR BAŞKASI</p>

  <p class="normal"><span class="ideitalik">(Parmağıyla göstererek)</span> Bakın, işte, Gerd onlarla alay ediyor, arkalarından yuha diye bağrıyor.</p>

  <p class="normal1">İLKİ</p>

  <p class="normal">Boynuz öttürüyor, taş ve çam kozalakları atıyor.</p>

  <p class="normal1">BAŞKA BİR KADIN</p>

  <p class="normal">Boynuzu elinden fırlattı, boynuz fırıldak gibi dönüyor. Şimdi de elini ağzına tutmuş, boru gibi öttürüyor.</p>

  <p class="normal1">BİR ERKEK</p>

  <p class="normal">Hadi oradan, kötü büyücü! İstediğin kadar öttür bakalım, öyle bir adamı korkutamazsın; o işini iyi bilir.</p>

  <p class="normal1">BİR BAŞKASI</p>

  <p class="normal">Bundan sonra hava ne kadar kötü olursa olsun, dümen onun eline geçince gemiye korkusuzca binerim.</p>

  <p class="normal1">İLKİ</p>

  <p class="normal"><span class="ideitalik">(Einar’a)</span> Kimdir bu adam?</p>

  <p class="normal1">EINAR</p>

  <p class="normal">Bir rahip.</p>

  <p class="normal1">BİR BAŞKASI</p>

  <p class="normal">Kim olursa olsun, her şeyden önce tam tamına bir insan; ne olduğu ortada! Cesareti, gücü kuvveti var.</p>

  <p class="normal1">BİR SES</p>

  <p class="normal">İşte bize gerekli olan, rahibin böylesi!</p>

  <p class="normal1">BİRÇOK SES</p>

  <p class="normal">Evet, evet; bize böyle bir rahip gerek. <span class="ideitalik">(Dağılırlar ve tepelerin arkasından kaybolurlar.)</span></p>

  <p class="normal1">BUCAK MÜDÜRÜ</p>

  <p class="normal"><span class="ideitalik">(Kâğıtlarını, dosyalarını toplayarak)</span> Başkasının işine karışmak, canını tehlikeye atmak ve bütün bunları ortada mantıksal bir neden olmaksızın yapmak herhalde anlamlı bir davranış olmasa gerek... Ben de görevimi yaparım ama, kendi sınırlarımı da biliri. <span class="ideitalik">(Gider.)</span></p>

  <p class="normal"><span class="ideitalik">(Burunda küçük bir kulübenin önünde, günün oldukça geç bir saati; fiyordun yüzü durgun ve parlak; Agnes denizin kıyısında oturur; az sonra Brand kulübeden çıkar.)</span></p>

  <p class="normal1">BRAND</p>

  <p class="normal">Öldü! Acılarından, korkularından, manevi kirlerinden arınmış olarak, orada yatıyor. Çizgileri sakin ve derin, rahat ve nur içinde… Büyük günahının yalnız elle tutulur, gözle görülür, dille söylenir yanını; yani, öz çocuğuna karşı işlediği cinayeti biliyor. Ya diğer ikisi! Tir tir titreyerek sobanın yanına sinmişler, neye uğradıklarını bilmeksizin, damdan aşağı bakan iki kuş yavrusu gibi, birbirine sokulmuş, gözlerini ona dikmişlerdi! Sanki ruhlarının kızgın bir demirle dağlandığını hissediyorlardı. Bu kızgın damga hiçbir şeyle silinip arındırılamaz, zamanın yıpratıcı ve aşındırıcı gücüne bile karşı koyar. Ah, onların yaşam kaynakları en acı verici anılardan fışkırıyor. Hayallerinde yanan bir korkunç ışık, ağlayarak yürümeye başlayacakları yaşam yollarında hep parlayacak; ve belki de böylece onları günahlara, cinayetlere doğru sürükleyecek! Niçin? İşte burada dipsiz bir uçurum kadar derinlikleri ölçülemez bir yanıtla karşılaşıyoruz: Çünkü onlar o babanın oğulları! Bağışlanmaya layık olan günah hangisi? İnsanın sessizce silebileceği yanlış hangisi? Bir çocuk babasının günahlarından ne derecede sorumlu olabilir? Mahşer gününde hangi mahkeme, hangi yargıç bunun hükmünü verecek?.. Karanlık, baş döndürücü bir bilmece… Kim seni aydınlatabilir?.. Ne olursa olsun, çılgın alay tehlikeyi görmeksizin uçurumun kenarında oynuyor. Tüm insanların ürpermeleri gerekirken, içlerinden hiçbiri şu küçücük “yaşam” sözünde ne ağır günahlar bulunduğunu görmüyor. <span class="ideitalik">(Kulübenin arkasından daha önceki toplantıda görülmüş olan erkeklerden birkaçı çıkar, Brand’a yaklaşırlar.)</span></p>

  <p class="normal1">BİR ERKEK</p>

  <p class="normal">Yine görüşmek varmış yazgımızda.</p>

  <p class="normal1">BRAND</p>

  <p class="normal">Orada yatanın artık sizin yardımınıza ihtiyacı kalmadı.</p>

  <p class="normal1">BİR ERKEK</p>

  <p class="normal">O artık huzura kavuştu; ama kulübede daha üç can var.</p>

  <p class="normal1">BRAND</p>

  <p class="normal">Peki, ne olacak?</p>

  <p class="normal1">BİR ERKEK</p>

  <p class="normal">Bize verdikleri kırıntılardan ayırdığımız bir parça ekmeği onlara getirdik.</p>

  <p class="normal1">BRAND</p>

  <p class="normal">Canını esirgemezsen, bütün varını yoğunu versen bile, yine bir şey vermiş sayılmazsın!</p>

  <p class="normal1">BİR ERKEK</p>

  <p class="normal">Şu ölen adam; fırtınadan batmak üzere olan bir sandalın içinde bulunsa ve benden yardım isteseydi, onu kurtarmak için yaşamımı tehlikeye atardım.</p>

  <p class="normal1">BRAND</p>

  <p class="normal">Ama ruhunu kurtarmaya gelince, onun hiçbir değeri yok, değil mi?</p>

  <p class="normal1">BİR ERKEK</p>

  <p class="normal">Biliyorsun ki biz uyuşuk bir soyuz.</p>

  <p class="normal1">BRAND</p>

  <p class="normal">Öyleyse ürkek bakışlarınızı gökyüzünden yeryüzüne çevirin ve böylesine bağımlıyken bir gözünüzle göğe, öteki gözünüzle toprağa bakmayın, gözlerinizi topraktan ayırmayın.</p>

  <p class="normal1">BİR ERKEK</p>

  <p class="normal">Sen bize “Bağımlılığınızdan kurtulun!” diye öğüt vereceksin sanıyorduk.</p>

  <p class="normal1">BRAND</p>

  <p class="normal">Elinizden geliyorsa, kurtulun!</p>

  <p class="normal1">BİR ERKEK</p>

  <p class="normal">Bu senin elinde olan bir şey.</p>

  <p class="normal1">BRAND</p>

  <p class="normal">Benim mi?</p>

  <p class="normal1">BİR ERKEK</p>

  <p class="normal">Bize öteden beri iyi yoldan söz edenler, onu bize parmak işaretiyle gösterenler çok oldu; ama o yolda giden ilk adam sensin.</p>

  <p class="normal1">BRAND</p>

  <p class="normal">Ne demek istiyorsun?</p>

  <p class="normal1">BİR ERKEK</p>

  <p class="normal">Bir sürü söz yapılan bir işin yerini tutamaz. Bizde eksik olanın, bir insan olduğunu anladığımız için seni başımızda bulunasın diye çağırmaya geldim.</p>

  <p class="normal1">BRAND</p>

  <p class="normal"><span class="ideitalik">(Kaygılı)</span> Benden ne istiyorsunuz?</p>

  <p class="normal1">BİR ERKEK</p>

  <p class="normal">Bizim rahibimiz ol.</p>

  <p class="normal1">BRAND</p>

  <p class="normal">Ben, burada rahip mi olayım?</p>

  <p class="normal1">BİR ERKEK</p>

  <p class="normal">Bizim bölgemizin rahipsiz olduğunu belki duymuşsundur.</p>

  <p class="normal1">BRAND</p>

  <p class="normal">Evet, anımsıyorum.</p>

  <p class="normal1">BİR ERKEK</p>

  <p class="normal">Bir zamanlar bucağımız çok kalabalıktı. Bugün bomboş… O kıtlık yılında, ekinler donduğu, veba insanları ve hayvanları yok ettiği zaman; yoksulluk dizleri iki büklüm ettiği, sefalet ruhları uyuşturduğu, evde ne et, ne ekmek bulduğumuz zaman, rahip kıtlığı da baş gösterdi.</p>

  <p class="normal1">BRAND</p>

  <p class="normal">Benden ne istersen iste, yalnız bunu isteme… Beni daha yüksek bir görev çağırıyor. Ben yaşamın fokur fokur kaynadığı bir ülkeye gitmek, bütün dünyaya sesimi duyurmak istiyorum. Bu sarp dağların arasına kısılan insan sesi bütün gücünü yitirir.</p>

  <p class="normal1">BİR ERKEK</p>

  <p class="normal">Gür ve kudretli bir ses bu dağlara çarpınca, çınlaması daha uzun sürer.</p>

  <p class="normal1">BRAND</p>

  <p class="normal">Özgür ve verimli kırlar insana gülümserken, kim bu deliğe tıkılmak ister? El altında ekilmiş tarlalar varken, kim bu ekilmemiş toprakla uğraşmak ister? Taze yemiş bahçeleri ilk ürünlerini verirken, kim günün birinde yemiş verecek diye çekirdek dikmek ister? Yüksek ve duru hayallere atılmak varken, kim küçük çıkarlar uğruna sürünmek ister?</p>

  <p class="normal1">BİR ERKEK</p>

  <p class="normal">Davranışlarının anlamını iyice anlamıştım, ama sözlerininkini değil…</p>

  <p class="normal1">BRAND</p>

  <p class="normal">Benden açıklama isteme. Denize! Denize! <span class="ideitalik">(Deniz kıyısına doğru koşar.)</span></p>

  <p class="normal1">BİR ERKEK</p>

  <p class="normal"><span class="ideitalik">(Yolunu keserek)</span> Seni çağıran bu göreve, o acele işe çok mu önem veriyorsun?</p>

  <p class="normal1">BRAND</p>

  <p class="normal">Önem vermek de ne demek? Bu görev yaşamımın ta kendisi.</p>

  <p class="normal1">BİR ERKEK</p>

  <p class="normal"><span class="ideitalik">(Sözlerinin üzerinde durarak)</span> Öyleyse kal, gitme! Canını esirgersen, bütün varını versen bile, yine bir şey vermiş sayılmazsın!</p>

  <p class="normal1">BRAND</p>

  <p class="normal">Bir şey vardır ki feda edilemez: insanın “ben”i, iç varlığı. Tanrı ilhamı öyle bir seldir ki durdurulamaz; ne önüne set çekilebilir, ne de ona karşı gelinebilir. Ne yapsan o kendisine okyanuslara doğru yol açar.</p>

  <p class="normal1">BİR ERKEK</p>

  <p class="normal">Evet, bataklıklarda yitip gitse bile sis olur, yağmur olur ve sonunda yine denize yağar.</p>

  <p class="normal1">BRAND</p>

  <p class="normal"><span class="ideitalik">(Şaşkınlıkla adamın gözlerine bakar.)</span> Sen bu sözleri kimden öğrendin?</p>

  <p class="normal1">BİR ERKEK</p>

  <p class="normal">Senden; senin davranışından!.. Fırtına gürlüyordu, deniz kudurmuş gibiydi. Sen fırtınaya ve denize meydan okudun: Canını tehlikeye koyarak bir zavallı balıkçının ruhuna teselli götürmek için ortaya atıldın. O zaman çoğumuzun ruhunda hem soğuk bir rüzgâr esti, hem de güneş açtı. Tüm çanlar paskalya çanları gibi hep birden çaldı. <span class="ideitalik">(Sesini alçaltarak)</span> Belki yarın her şey unutulur ve bugün diktiğin bayrak indirilir.</p>

  <p class="normal1">BRAND</p>

  <p class="normal">Gücün olmadığı yerde görev de yoktur. <span class="ideitalik">(Sert)</span> Tanrı sizi niçin yarattı? Siz bunu bilemez ve onun istediği gibi olamazsanız, sessizce yolunuzu sürdürün, toprağın tutsağı olun!</p>

  <p class="normal1">ERKEK</p>

  <p class="normal"><span class="ideitalik">(Bir an Brand’a baktıktan sonra)</span> Yazıklar olsun sana, giderken ışığı söndüren adam! Onu bir an gördükten sonra karanlıkta kalan bizlere de yazıklar olsun!.. <span class="ideitalik">(Gider, ötekiler kendisini sessizce izlerler.)</span></p>

  <p class="normal1">BRAND</p>

  <p class="normal"><span class="ideitalik">(Arkalarından uzun uzun bakarak)</span> Her birinin sırtı iki büklüm olmuş, sessiz sedasız evlerine dönüyorlar. Düşünceleri bulanık, ruhları kaygılı, ayaklarını sürükleyerek ağır ağır, yorgun yorgun ilerliyorlar. Onların bu hüzünlü hallerini gören, arkalarında bir kamçı vuruşunun ağırlığını duyuyorlar sanır. İnsanların cennetten kovulmuş babası gibi gidiyorlar. Alınları, onun alnı gibi yanlışlarının acısını taşıyor. Bakışları onunkiler gibi karanlıklara dalıyor! Ben de bunlardan yeni ve bütün olan insan tipini yaratmak istiyordum! Bunlar sadece günahın örneği; Tanrı’nın örneği değil!.. Hadi, ileri! Bana geniş ülkeler gerek; bir şövalye burada dövüşemez. <span class="ideitalik">(Gitmek isterken kıyıda oturan Agnes’i görür.)</span> Nasıl da devinimsiz duruyor! Sanki havada gizli tınılar varmış da onları dinliyormuş gibi… Kayıkta da böyleydi: dümene oturmuş, suları yarıp geçerken, dupduru alnını silerek dinliyordu; sanki onda işitme duygusu yerini değiştirmiş, gözleriyle dinliyor gibiydi. <span class="ideitalik">(Yanına yaklaşır.)</span> Söyle bana, genç kız! Fiyordu mu, yoksa kıyının çizgilerini mi seyrediyorsun?</p>

  <p class="normal1">AGNES</p>

  <p class="normal"><span class="ideitalik">(Başını çevirmeden)</span> Gözlerim ne fiyordu, ne de kıyıları görüyor: Görebildiğim uzaklarda görkemle göklere doğru yükselen bir dünya. Evet, akarsular, ırmaklar, denizler görüyorum. Sisli tepelerin üzerinde parlak bir ışık görüyorum. Sonsuz bir çöl, çölün ortasında kudurmuş bir rüzgârın eğdiği hurma ağaçlarını görüyorum. Ağaçların çevresini süsleyen uzun ve kara gölgeler görüyorum. Hiçbir yanda yaşam izi görünmüyor; her yan yaratılış günü kadar sessiz; ama yavaş yavaş yükselen bir fısıltı duyuyorum; bu ses bana, “Bu saat senin selametini ya da yıkımını kararlaştıracak saattir; hadi, iş başına! Bu dünyayı canlandıracak olan sensin!” diyor.</p>

  <p class="normal1">BRAND</p>

  <p class="normal"><span class="ideitalik">(Bu sözlerin etkisine kapılarak)</span> Söyle çocuğum, daha neler görüyorsun?</p>

  <p class="normal1">AGNES</p>

  <p class="normal"><span class="ideitalik">(Eli kalbinin üzerinde)</span> Şurada bazı güçlerin filizlendiğini duyuyorum; coşan dalgalar, ağarmaya başlayan bir şafak. Yüreğimin çevresinde yayılan bir dünya gibi… Her yandan, “Bu dünyayı canlandırmak senin görevin” diyen sesler duyuyorum. Daha şimdiden geleceğe yönelik bütün düşünceler, etkinlikler uyanıyor. Orada soluk alışlar, fısıldayışlar, titreyişler var. Doğum saati çaldı. Dünyaya hüzün ve sevgi dolu gözlerle bakanın görünmez varlığını duyuyorum. Onu, ağaran tanyeri kadar parlak ve ölüm kadar hüzünlü olanı görüyorum. Gittikçe yükselen bir fısıltı duyuyorum. Bu sesler, “Doğmak ve yaratmak zamanıdır. Bu saat, senin selametini ya da yıkımını kararlaştıracak saattir; güç olanı gerçekleştirecek olan sensin!” diyor.</p>

  <p class="normal1">BRAND</p>

  <p class="normal">Evet sensin; işte bize gösterilen yol! Bizim yüreğimiz tanrısal olanı yaşamak için yaratılmış. Hırs kartalını orada boğmak, yeni insanı orada yaratmak gerekir, dünyanın gidişi benim neme gerek! Sarhoş ya da köle, kim bana düşman gibi davranırsa, kimin benim eserime zararı dokunursa, Tanrı hakkı için ben de ona vurmasını bilirim. Yolu açalım güneşe!</p>

  <p class="normal">Yolu açalım her yerde tam anlamıyla kendi olmak isteyene! Bu, her insanın hakkı. Ben bundan başka bir şey istemiyorum. <span class="ideitalik">(Bir an düşünür.)</span> Kendi olmak…</p>

  <p class="normal">Ya genlerin ağır yükleri, borçlarını ödememiz gereken kuşakların günahları?.. <span class="ideitalik">(Titrer ve uzaklara bakar.)</span> O yandan biri geliyor. Bu yana doğru gelen o gözleri yerde, beli iki büklüm kadın da kim?.. Tepeyi aştı, dinlenmek için duruyor, düşmemek için sopasına dayanıyor. Şimdi de bir hazineyi yoklamak ister gibi bir hırsla elini cebine sokuyor. Cılız bacaklarını örten eteği bir yırtıcı kuşun pençelerini süsleyen tüyler gibi… <span class="ideitalik">(Korkuyla)</span> Ne tuhaf. Niçin bu kadın benim memleketime, fiyorlara ait çocukluk anılarımı canlandırıyor? Tüm anılar varlığımı sarıyor ve beni buz gibi donduruyor! Aman Tanrım! Annem!</p>

  <p class="normal1">ANNESİ</p>

  <p class="normal"><span class="ideitalik">(Tepeyi iner ve durur, elini gözlerine siper ederek çevresine bakar.)</span> Bana, o buradadır, dediler. <span class="ideitalik">(Yaklaşır.)</span> Tanrı bu güneşin belasını versin! Gözlerimi kör edecek! Sen misin oğlum?</p>

  <p class="normal1">BRAND</p>

  <p class="normal">Evet.</p>

  <p class="normal1">ANNESİ</p>

  <p class="normal"><span class="ideitalik">(Gözlerini ovuşturarak)</span> Ayyy! Bu ne keskin ışık! Gözlerimi kör ediyor, insan bir rahibi bir köylüden ayırt edemiyor.</p>

  <p class="normal1">BRAND</p>

  <p class="normal">Ana evinde yaprak dökümünden ta ilk kukumav ötüşüne kadar güneş yüzü görmemiştim.</p>

  <p class="normal1">ANNE</p>

  <p class="normal"><span class="ideitalik">(Gülümseyerek)</span> Orada insan kendini çok iyi duyar. Bir buz parçası gibi donar, katılaşır, güçlenir; can korkusu duymadan her şeye cesaret edebilir.</p>

  <p class="normal1">BRAND</p>

  <p class="normal">Hoş geldin ve hoşça kal! Acele işim var.</p>

  <p class="normal1">ANNE</p>

  <p class="normal">Evet, senin hep acele işin vardır, daha çocukken yine böyle demiş ve memleketten ayrılıp gitmiştin.</p>

  <p class="normal1">BRAND</p>

  <p class="normal">Gitmemi buyuran sendin!</p>

  <p class="normal1">ANNE</p>

  <p class="normal">Ne çare! O günlerde işler bugünkünden daha iyi gitmiyordu… İyi olmuş, bak, rahip oldun… <span class="ideitalik">(Daha yakından inceleyerek)</span> Hem büyümüş, güçlenmişsin. Şimdi beni iyice dinle: Canına iyi bak!</p>

  <p class="normal1">BRAND</p>

  <p class="normal">Bana söyleyeceğin bu muydu?</p>

  <p class="normal1">ANNE</p>

  <p class="normal">Canını koru! Bu dünyada ondan başka değerli bir şeyimiz var mı ki?..</p>

  <p class="normal1">BRAND</p>

  <p class="normal">Bana vereceğin başka öğütlerin yok mu diye soruyorum! Buraya kadar bunu söylemek için mi geldin?</p>

  <p class="normal1">ANNE</p>

  <p class="normal">Her işinde dilediğin gibi hareket et; yalnız yaşamını koru, onu tehlikeye atma! Onu sana ben verdim; korumanı istemek de hakkımdır. <span class="ideitalik">(Öfkeli)</span> Herkes bugün fiyortta yaptığın çılgınlıktan söz ediyor: böyle bir havada sandala binmek: … Öyle korkunç saatler geçirdim ki… Senin gözünde ananın hiç mi değeri yok? Günün birinde benim mirasıma konacaksın. Bir vârisin yaşam hem hakkı, hem de görevidir; bunu düşündün mü hiç?</p>

  <p class="normal1">BRAND</p>

  <p class="normal">Anlıyorum! Demek bana ceplerin dolu olarak geliyorsun?</p>

  <p class="normal1">ANNE</p>

  <p class="normal">Bu nasıl söz? Sen delirdin mi oğlum? <span class="ideitalik">(Geri geri gider.)</span> Sakın bana yaklaşma! Yoksa seni sopamla döverim… <span class="ideitalik">(Tatlılaşarak)</span> Ne demek istiyorsun? Her gün azıcık daha yaşlanıyorum. Er geç toprağın altına göçmem gerekecek; o zaman elimde avucumda ne varsa sana kalacak. Hepsi hesaplanmış, tartılmış, ölçülmüş olarak duruyor. Üzerimde hiçbir şey yok, hepsi orada gizli. Çok değil ama, ona sahip olanı dilendirmez… Bana yaklaşma, şöyle az uzakta dur. Bulunamayacak yerlere bir metelik bile saklamayacağım, sana söz veriyorum. Ne duvar arasına, ne bir taş, ne de bir döşeme altına bir şey saklayacağım. Hayır oğlum, emin ol varım yoğum hepsi senin, yalnız senin, başka kimsenin değil.</p>

  <p class="normal1">BRAND</p>

  <p class="normal">Ya koşulların?</p>

  <p class="normal1">ANNE</p>

  <p class="normal">Yalnız tek bir koşulum var: Yaşamınla oynamayacaksın. Soyunun koruyucusu olacaksın; nasıl ki, babadan oğula geçe geçe sana gelinceye kadar hep öyle oldu; senden dileğim de bu. Hiçbir şeyin kaybolmamasına, eksilmemesine ve paylaşılmamasına özen göster. Mirasını çoğalt ya da çoğaltma; o senin bileceğin iş. Ama en önemli şey, onu senin koruyabilmen.</p>

  <p class="normal1">BRAND</p>

  <p class="normal">Her şeyden önce dileğim seninle açıkça konuşmak ve anlaşmak: Çocukluğumdan beri sana boyun eğmedim; ne ben sana evlat oldum, ne de sen bana ana. Zamanla senin saçların ağarırken ben de böylece büyüdüm.</p>

  <p class="normal1">ANNE</p>

  <p class="normal">Ben senden sevgi dilenmiyorum. Nasıl istersen öyle ol: Sert ol, hırçın ol, dilersen buz gibi soğuk ol. Ben bunlardan beterini görmüş katı yürekli bir kadınım; bütün bunlar bana dokunmaz. Bana gereken şey mirasın korunması. Onun ailede kalması, yabancı ellere geçmemesi.</p>

  <p class="normal1">BRAND</p>

  <p class="normal"><span class="ideitalik">(Annesine doğru bir adım ilerlieyerek)</span> Ya benim gönlüm har vurup harman savurmak istiyorsa!..</p>

  <p class="normal1">ANNE</p>

  <p class="normal"><span class="ideitalik">(Sendeleyerek geri geri gider.)</span> Sırtımı iki büklüm eden, saçlarımı ağartan bu uzun yaşıma kadar biriktirdiğim her şeyi saçıp savurmak, öyle mi?</p>

  <p class="normal1">BRAND</p>

  <p class="normal"><span class="ideitalik">(Yavaşça başını sallayarak)</span> Evet, hepsini saçıp savurmak!</p>

  <p class="normal1">ANNE</p>

  <p class="normal">Hepsini dağıtmak ha? Düşün ki bu benim canımı yakmak, ruhumu parçalamak olur!</p>

  <p class="normal1">BRAND</p>

  <p class="normal">Öyle olsa bile. Ya yine yaparsam? Ya gecenin birinde, ölüm uykusuna dalmış olduğun bir gecede, elinde dua kitabı olduğu halde sessizce ölüm döşeğinin yanına yaklaşarak, küçük meşalenin cılız ışığı altında her yanını didik didik araştırır ve hazinenin en değerli şeylerini bulup ortaya çıkardıktan, hepsini derleyip topladıktan sonra meşaleyi yakaladığım gibi…</p>

  <p class="normal1">ANNE</p>

  <p class="normal"><span class="ideitalik">(Şaşkınlıkla Brand’a yaklaşarak)</span> Bütün bunlar nasıl ve nereden aklına geliyor?</p>

  <p class="normal1">BRAND</p>

  <p class="normal">Nasıl mı, nereden mi aklıma geliyor? Bunu bilmek, öğrenmek ister misin?</p>

  <p class="normal1">ANNE</p>

  <p class="normal">Evet.</p>

  <p class="normal1">BRAND</p>

  <p class="normal">Hiçbir zaman belleğimden silinmeyecek olan bir çocukluk anısından. Ruhum hâlâ bunun korkunç etkisi altında. Bir sonbahar gecesiydi. Babam ölmüştü. Sen hastalanmış, yatıyordun. Ben usulca babamı yatırmış oldukları odaya girdim. Başucunda yanan mum beyaz yüzünü aydınlatmıştı. Bir köşeye büzülüp korku içinde gözlerimi ona diktim. Elinde bir kitap vardı. Beni en çok korkutan öylesine derin derin uyuması, bileklerinin de öylesine incelmiş olmasıydı. Soğuk kefeninin kokusu burnuma esiyordu. Birden gelen bir ayak sesi duydum. Odaya bir kadın girdi ve beni görmeden dosdoğru ölünün yatağına yaklaştı. Hemen her yanını yoklamaya, araştırmaya başladı. Bir aralık ölünün başını kenara itti. Önce bir tomar çıkardı, daha sonra başka tomarlar da; saymaya başladı. Bir yandan sayıyor, bir yandan da “Hepsi bu kadar olamaz, hepsi bu kadar olamaz!” diye mırıldanıyordu. Derken, elini şiltenin arasına soktu. Oradan da sımsıkı bağlanmış bir paket çıkardı. Kördüğümlere hem kızıyor, hem de titrek ve cılız parmaklarıyla onları açmaya uğraşıyordu. Parmaklarıyla açamadığı düğümleri dişleriyle açtı ve yeniden aramaya koyuldu. Daha başka paketler buldu. Bunları da “Hepsi bu kadar olamaz, hepsi bu kadar olamaz!” diye mırıldanarak saymayı sürdürdü. Ağlıyor, araştırıyor, yakınıyor, beddualar ediyordu. Bir yandan da kıyıyı bucağı yokluyor, yeni bir şey bulunca avına saldıran bir akbaba gibi çılgın bir sevinçle üzerine atılıyordu. Sonunda her yanı boşalttıktan sonra idam sehpasına götürülen bir suçlu adımıyla oradan uzaklaştı. Topladıklarını içine doldurduğu eski bir bez bohçayı taşırken alçak sesle, “Demek bütün varı yoğu buymuş!” diye inliyordu.</p>

  <p class="normal1">ANNE</p>

  <p class="normal">Ben daha çoğunu bulacağımı umuyordum. Bulduğum azıcık şey bana çok pahalıya mal oldu.</p>

  <p class="normal1">BRAND</p>

  <p class="normal">Sandığından daha pahalıya mal oldu: Oğlunun kalbine mal oldu.</p>

  <p class="normal1">ANNE</p>

  <p class="normal">Bu yaşamın gidişatı: İnsan malı ve mülkü kanı pahasına satın alıyor. Ben ona daha yüksek bir bedel verdim: Bütün gençlik yaşamımı yok pahasına sattım. Ona verdiğim şeyi artık bir daha elde edemedim. Bütün insanların aşk dedikleri o şey, belleğimde hafif ve parlak, kimi kez güzel, kimi kez de anlamsız bir şey olarak kaldı. Babamın öğütlerini hatırlıyorum: “Şu gündelikçinin oğlunu bırak, ötekini al; sıska olmasına bakma, akıllı bir delikanlı, elindekini günden güne artıracağı kesin” demişti. Babamın dediğini yaptım. Ama çok geçmeden aldanmış olduğumu anladım. O elimizdekini hiçbir zaman artıramadı. Bunu yapan bendim: Öldükten sonra o kadar tasarruf ettim, o kadar para biriktirdim ki, artık bugün muradıma ermiş sayılırım.</p>

  <p class="normal1">BRAND</p>

  <p class="normal">İyi öyleyse! Ama şimdi mademki bir ayağın çukurda sayılır, söyle bana bakayım, ruhunun ne durumda olduğunu ara sıra düşünüyor musun?</p>

  <p class="normal1">ANNE</p>

  <p class="normal">Bunu düşündüğümü seni rahip yapmakla kanıtladım oğlum? Zamanı gelince sen de mirasımın bedeli olarak ruhumun selametine çalışırsın. Benim malım mülküm, değerli şeylerim varsa, senin de sözün, nüfuzun, teselli gücün vardır.</p>

  <p class="normal1">BRAND</p>

  <p class="normal">Sen ne kadar zeki olursan ol, beni, seni kuşatan ışık içinde görüyorsan, aldanıyorsun. Yeryüzünde bütün ana babalar senin gibidirler. Çocuklarınız sizin için köhne eşyanızı koruyan bir memur vekildir yalnızca. “Sonsuzluk”tan söz edildiğini şöyle böyle duymuşsunuzdur; çocuğunuza mirasınızı vermekle onu kendinize bağladığınızı sanırsınız. Ve ailenin bağı uzun yıllar geçer de kopmazsa, ölümle yaşamın birleşeceğini umarsınız.</p>

  <p class="normal1">ANNE</p>

  <p class="normal">Hadi oğlum, annenin düşüncelerini bir yana bırak da, zamanı gelince onun mirasını almayı kabul et.</p>

  <p class="normal1">BRAND</p>

  <p class="normal">Peki, ya borçlar?</p>

  <p class="normal1">ANNE</p>

  <p class="normal">Hangi borçlar? Borç morç yok.</p>

  <p class="normal1">BRAND</p>

  <p class="normal">Çok iyi, ama ya olsaydı, hepsinin hesabını birer birer görecek ve tasfiyesini üzerime alacaktım. Anasının ruhunu hiçbir borcun yükü altında bırakmamak çocuğun görevidir; dahası evini bomboş bulsam bile, borçlarını yine üzerime alırdım.</p>

  <p class="normal1">ANNE</p>

  <p class="normal">Böylesi hiçbir kitapta yazılı değildir.</p>

  <p class="normal1">BRAND</p>

  <p class="normal">Hayır, yazılı kitaplarda, yasalarda bunun yeri yok; ama bu yasa her namuslu yüreğe kazılmıştır. İşte asıl ona boyun eğilmesi gerekir. Sen kör olmuşsun, kör! Gözlerini aç ve bak! Sen Tanrı’nın emanetine tecavüz ettin. Eğitilmek üzere sana verdiği ruhu yıktın. Doğarken sana söz ettiği kendi örneğini küflendirdin, çamurlarda sürükledin. Serbestçe uçmak isteyen ruhun kanatlarını çamurlara buladın. İşte senin borcun budur. Tanrı senden emanetini geri isteyeceği zaman durumun ne olacak?</p>

  <p class="normal1">ANNE</p>

  <p class="normal">Durumum ne mi olacak?</p>

  <p class="normal1">BRAND</p>

  <p class="normal">Korkma. Oğlun bütün bu borçları üzerine alıyor. Senin kirlettiğin, bozduğun ruhunu ben arındıracağım. Sen ölünce rahat edeceksin. Borcunu ben ödeyeceğim.</p>

  <p class="normal1">ANNE</p>

  <p class="normal">Borç ve günah, ne varsa hepsinden beni arındıracak mısın?</p>

  <p class="normal1">BRAND</p>

  <p class="normal">Ben yalnız borcu üzerime alıyorum. Şunu unutma ki, oğlun yalnız senin ruhunu ağırlığı altında ezen borçları ödeyecektir. İşlediğin günahların hesabını vermek senin işin. Bu dünyanın bazı eserleri insanlığın büyük sermayesine zarar verirse, bir başkası kendi çabasıyla o zararı giderebilir. Ama israf bile öyle bir cinayettir ki ya pişmanlığı ya da ölümü çağırır.</p>

  <p class="normal1">ANNE</p>

  <p class="normal"><span class="ideitalik">(Kaygılı)</span> Bu kızgın güneşin zehirli ışığı beni boğuyor, başım dönüyor, kendimi çok yorgun ve halsiz duyuyorum. Benim için gölgeli evime, buz dağlarından akan ırmakların serinlettiği yuvama dönmek daha iyi olacak.</p>

  <p class="normal1">BRAND</p>

  <p class="normal">İyi öyleyse. Gölgeliğe çekil. Ben uzakta değilim. Güçten düştüğün, ışığa ve yaşama istek duyduğun gün bana haber gönder, hemen gelirim…</p>

  <p class="normal1">ANNE</p>

  <p class="normal">Evet, bana cehennem azabına uğrayacağımı anlatmak için mi?</p>

  <p class="normal1">BRAND</p>

  <p class="normal">Hayır, tersine: Sana bir evladın sevecenliğini, bir rahibin tatlılığını getirmek için, bunlar seni acı rüzgârından koruyacak! Yanı başında durarak, hummanın şiddetini azaltacak, acılarını unutturacak sözler söyleyeceğim.</p>

  <p class="normal1">ANNE</p>

  <p class="normal">Doğru mu söylüyorsun? Böyle yapacağına söz veriyor musun?</p>

  <p class="normal1">BRAND</p>

  <p class="normal">Evet, pişmanlık saatinde yanına geleceğim. <span class="ideitalik">(Yaklaşır.)</span> Ama benim de senin gibi bir koşulum var: Seni toprağa bağlayan her şeyini uzağa atmalısın ve mezara çırçıplak inmelisin.</p>

  <p class="normal1">ANNE</p>

  <p class="normal"><span class="ideitalik">(Öfkeyle Brand’a dönerek)</span> Ateşe sıcaklıktan, kara soğukluktan, denize de ıslaklıktan ayrılmasını söylersen daha iyi edersin. Hadi, defol!</p>

  <p class="normal1">BRAND</p>

  <p class="normal">Çocuğunu al, fiyordun üzerine götür ve Tanrı’dan bu hareketini takdis etmesini dileyerek onu suya at!</p>

  <p class="normal1">ANNE</p>

  <p class="normal">Bana bundan başka ne tür ceza istersen ver: Aç bırak, susuz bırak, ama bunu yapma. Bu çok ağır.</p>

  <p class="normal1">BRAND</p>

  <p class="normal">En ağır özverileri kabul etmeyen kimse, başkalarının özveri yapmasını hak etmez.</p>

  <p class="normal1">ANNE</p>

  <p class="normal">Kilisenin sadaka kutusunu parayla doldururum.</p>

  <p class="normal1">BRAND</p>

  <p class="normal">Bütün varlığını mı?</p>

  <p class="normal1">ANNE</p>

  <p class="normal">Çok para koyarım; yetişir değil mi oğlum?</p>

  <p class="normal1">BRAND</p>

  <p class="normal">Ölürken Eyüb’ün külden yatağı üzerindeki haline benzemezsen, senin için kurtuluş yoktur.</p>

  <p class="normal1">ANNE</p>

  <p class="normal"><span class="ideitalik">(Ellerini ovuşturarak)</span> Ya! Yaşamımı tüketmek, ruhumu yitirmek, daha bugünden malımdan mülkümden ayrılmaya mecbur olmak ha? Hayır! Evime dönmek ve benim olan, hâlâ da bana ait bulunan her şeyimi bağrıma bastırmak istiyorum. Servetim acılarımın çocuğudur. Yüreğim onun için kanıyor. Evime döneceğim ve bir ananın hasta yavrusuna beşiğinin başında ağladığı gibi ağlayacağım. Et sevgisi ruhun ölümüyse, ruhum niçin et içinde doğdu? Rahip! Benden uzaklaşma. Son dakikalarımda ne düşüneceğimi bilmiyorum. Ama her şeyimi sağlığımda yitirmem gerekiyorsa, bunu yapmak için hiç olmazsa son soluğuma kadar bekleyeceğim. <span class="ideitalik">(Gider.)</span></p>

  <p class="normal1">BRAND</p>

  <p class="normal"><span class="ideitalik">(Arkasından bakarak)</span> Hayır, oğlun senden uzaklaşmayacak. Pişmanlık saatinde, onu yanına çağırdığın, soğuk ve buruşuk elini kendisine uzattığı zaman, o uzanan eli alacak ve kendi elleri arasında ısıtacak. <span class="ideitalik">(Deniz kıyısına iner ve Agnes’e yaklaşır.)</span> Akşamla sabah bir olmuyor. Az önce savaşa katılmak isteyen bir kahraman kesilmiştim. Öfkenin kılıcıyla, yalanı yere vuracak, kötülük ruhunu ezecek ve mızrağımla bütün dünyayı delip deşecektim.</p>

  <p class="normal1">AGNES</p>

  <p class="normal"><span class="ideitalik">(Yüzünü Brand’a çevirir, gözleri parlamaktadır.)</span> Böyle bir akşamla karşılaştırıldığında, gün ışığı ne kadar soluk kalıyor! Çünkü yalan ve zevkten başka bir şey istemiyordum.</p>

  <p class="normal1">BRAND</p>

  <p class="normal">Yabanıl kuğular gibi, büyük ve güzel düşler beni güçlü kanatları üzerinde kaldırdılar. Yolumu görüyordum, beni çevremden uzaklara, geniş ufuklara götürüyordu. Yorulmak bilmez bir zafer kahramanı olarak dünyaya açılmak istiyordum. Kilise alayları, ellerinde işlenmiş sancaklarla, tanrısal ezgilerle, buhurlarla, altın kupalarla, zafer ezgileriyle, halkın coşkun sevgisiyle benim tamamladığım eserime taç giydiriyorlardı. Ne görkem, ne coşkunluk! Ama bütün bunlar bir düştü, bir masal. Kâh güneşin, kâh yıldırımın aydınlattığı bir serap… Şimdi, ben, gün doğmadan çok önceki alacakaranlığın içindeyim. Dünya hayhuyundan uzak, denizle kayalıklar arasına sıkışmışım. Başım gökyüzünün ancak küçük bir parçası altında, ama ayaklarım doğduğum toprağın üstünde. Güzel masal artık bitti, hayallerin güzel ve süslü atının eyeri çıkarılmalı. Ama ben bütün bunların ötesinde daha yüksek bir amaç görür gibiyim.</p>

  <p class="normal1">AGNES</p>

  <p class="normal">Ya o yenik düşmesi gereken Tanrı?</p>

  <p class="normal1">BRAND</p>

  <p class="normal">Yine düşecek, ama sessizce, gizlice; gün aydınlığında herkesin gözü önünde değil. Halkı o yoldan huzura eriştirmeyi istemekle ne kadar yanıldığımı şimdi anlıyorum. Bu millette değişiklik yapacak olan şey, göz kamaştırıcı yiğitlikler değil. Ruhun yaraları kanıyorsa, güç de etkilemez. Bütün sorun istenç gücü; kurtaracak ya da öldürecek olan o dur. O, büyükte olduğu gibi, küçükte de vardır; dağılmış olan her şeyin içinde hep bir bütündür. <span class="ideitalik">(Alacakaranlığın yayılmaya başladığı köye doğru başını çevirir.)</span> Bana gelin. Doğduğum yerde, güçlükle sürüklenen insanlar, bana gelin! Biz bilenler ve inananlar el ele verip yenileşelim: Kuşkuyu yenelim, yalanı susturalım ve içimizdeki istenç gücünün genç aslanını uyandıralım. Erkek elinde kazma da kılıç kadar soylulaşabilir. Hepimizin amacı bir: Tanrı’nın üzerine yazdığı tunçtan levha olmak. <span class="ideitalik">(Uzaklaşmak ister, Einar yolunu keser.)</span></p>

  <p class="normal1">EINAR</p>

  <p class="normal">Dur ve benden aldığını bana geri ver!</p>

  <p class="normal1">BRAND</p>

  <p class="normal">Agnes’ten mi söz ediyorsun? İşte...</p>

  <p class="normal1">EINAR</p>

  <p class="normal"><span class="ideitalik">(Agnes’e)</span> Şu hüzün verici çıkmaz yolla şu güneşli geniş ovadan birini seç!</p>

  <p class="normal1">AGNES</p>

  <p class="normal">Benim için seçilecek bir şey yok.</p>

  <p class="normal1">EINAR</p>

  <p class="normal">Agnes, beni dinle Agnes, eski atasözünü unutma: Kaldırmak kolay, taşımak güçtür.</p>

  <p class="normal1">AGNES</p>

  <p class="normal">Yoluna git, boşuna uğraşma. Ben gücüm kesilinceye kadar bu yükü taşıyacağım.</p>

  <p class="normal1">EINAR</p>

  <p class="normal">Sevdiklerini düşün.</p>

  <p class="normal1">AGNES</p>

  <p class="normal">Anneme ve kardeşlerime selam söyle. Onlara mektup yazarım, kendilerine söyleyecek söz bulabilirsem.</p>

  <p class="normal1">EINAR</p>

  <p class="normal">Orada, güneş batarken, dalgalar pırıl pırıl parlar, beyaz yelkenler şişer, gemiler kıyıdan uzaklaşır, dalgaları yararak uzak sahillere, büyülü dünyalara doğru yol alırlar.</p>

  <p class="normal1">AGNES</p>

  <p class="normal">Sen, rüzgârların seni sürüklediği yöne doğru git ve beni bir ölüyü düşünür gibi düşün.</p>

  <p class="normal1">EINAR</p>

  <p class="normal">Agnes, beni izle, benim kardeşim ol!</p>

  <p class="normal1">AGNES</p>

  <p class="normal"><span class="ideitalik">(Başını sallayarak)</span> Aramızda koca bir deniz var.</p>

  <p class="normal1">EINAR</p>

  <p class="normal">Hiç olmazsa annenin evine dön.</p>

  <p class="normal1">AGNES</p>

  <p class="normal"><span class="ideitalik">(Durgun bir sesle)</span> Kardeşim, hocam ev arkadaşım olan bu adamı bırakamam.</p>

  <p class="normal1">BRAND</p>

  <p class="normal"><span class="ideitalik">(Agnes’e doğru bir adım ilerler.)</span>Genç kız, yaptığın işe dikkat et. Bundan sonra benim yaşamım, gün ışığı görmeme engel olan bir dağın eteğinde, kayadan iki duvar arasına sıkışmış, alçakgönüllü bir çatı altında, hüzünlü bir sonbahar akşamı gibi akıp gidecek.</p>

  <p class="normal1">AGNES</p>

  <p class="normal">Artık karanlıklardan korkmuyorum. Bulutlar arasında parlayan bir yıldız görüyorum.</p>

  <p class="normal1">BRAND</p>

  <p class="normal">Benim isteklerim çok güç. “Ya hep ya hiç” onu bil; sıkışık anlarda sendeler ve fırtınada kazaya uğramış bir gemi gibi parçalanırsan, benden bir şey umma. Kendini feda etmeden kurtulamazsın. Yasa acımasızdır. Ölüme kadar dayanmak gerekir.</p>

  <p class="normal1">EINAR</p>

  <p class="normal">Bu acımasız oyunu bırak, bu adamdan ve onun uğursuz yasasından kaç, alıştığın, yaşayabileceğin yaşamı kabul et!..</p>

  <p class="normal1">BRAND</p>

  <p class="normal">Hangisini istersen seç, burada yollar ayrılıyor.</p>

  <p class="normal1">EINAR</p>

  <p class="normal">Evet, dinginlikle fırtına, bilinenle bilinmeyen, sevinçle üzüntü, gündüzle gece, yaşamla ölüm arasında bir seçim yap!</p>

  <p class="normal1">AGNES</p>

  <p class="normal"><span class="ideitalik">(Ayağa kalkar ve ağır ağır konuşur.)</span> Şurada gecenin ardında, ölümün ardında şafağın belirdiğini görüyorum. <span class="ideitalik">(Brand’ın gittiği yola gider, Einar şaşkın bir bakışla onu bir an izler. Sonra başını eğer ve fiyordun yolunu tutar.)</span></p>
</body>
</html>
