<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body><h2><a id="bookmark0"></a><span style="font-weight:bold;">1. YASA</span></h2>
<p>Görünür Kılın</p><h3><a id="bookmark1"></a>İyi Görünmeyen Adam</h3>
<p>Psikolog Gary Klein bir keresinde bana bir aile toplantısına katılan bir kadını konu alan bir hikâye anlattı. Kadın uzun&#160;yıllar boyunca ilk yardım görevlisi olarak çalışmıştı ve toplantıya&#160;geldiği zaman kayınpederine bakıp çok endişelendi.</p>
<p>“Seni hiç iyi görmedim,” dedi.</p>
<p>Kendini son derece iyi hisseden kayınpederi ona şaka yollu cevap verdi: “Ben de seni hiç iyi görmedim.”</p>
<p>“Hayır,” diye üsteledi kadın. “Hemen hastaneye gitmelisin.” Birkaç saat sonra adam önemli bir atardamarında bir tıkanıklık ve kalp krizi riskinin çok büyük olması nedeniyle hayat&#160;kurtaran bir ameliyata alınacaktı. Gelininin önsezisi olmasa&#160;ölebilirdi.</p>
<p>îlk yardım görevlisi ne görmüştü? Yaklaşan kalp krizini nasıl tahmin etmişti?</p>
<p>Ana atardamarlar tıkandığı zaman vücut cildin yüzeyine yakın dış bölgelerdeki kanı çekip kritik organlara göndermeye&#160;odaklanır. Bunun sonucunda yüzde kan dağılımı kalıbında bir&#160;değişiklik olur. Kadın kalp sorunu yaşayan insanlarla çalışarak&#160;geçirdiği uzun senelerin sonunda, farkında olmadan bu kalıbı</p>
<p>gördüğü anda tanıma alışkanlığı geliştirmişti. Kayınpederinin yüzünde ne fark ettiğini izah edemiyordu ama bir sorun olduğunu anlamıştı.</p>
<p>Başka alanlarda da benzer hikâyeler vardır. Örneğin askerî analistler aynı hızla hareket ediyor, aynı irtifada uçuyor olmalarına&#160;ve radarda hemen her açıdan aynı görünmelerine rağmen radar&#160;ekranında yanıp sönen ışıklardan hangisinin düşman füzesi,&#160;hangisinin kendi filolarından bir uçak olduğunu ayırt edebilirler. Körfez Savaşı sırasında Teğmen Michael Riley, radarda&#160;kendi savaş gemisinin uçaklarına birebir benzemesine rağmen&#160;bir uçağın füzeyle vurulmasını emrederek koca bir gemiyi kurtardı. Riley doğru kararı verdi ama bunu nasıl yaptığını üstleri&#160;bile izah edemediler.</p>
<p>Müze küratörleri her ne kadar onları hangi detayın uyandırdığını tam olarak söyleyemeseler de hakiki bir sanat eseri ile usta elinden çıkma bir taklidi birbirinden ayırt edebilmeleriyle&#160;bilinirler. Uzman radyologlar bir beyin taramasına bakıp, bariz&#160;belirtiler henüz eğitimsiz gözlere görünmez durumdayken bile&#160;bir felcin gelişebileceği alanı öngörebilirler. Sadece saçlarının&#160;verdiği hisse dayanarak müşterisinin hamile olduğunu fark edebilen kuaförler bile duydum.</p>
<p>İnsan beyni bir tahmin makinesidir. Etrafınızı sürekli dikkate alır ve karşılaştığı bilgiyi analiz eder. Bir şeyi tekrarlı olarak tecrübe ettiğinizde -kalp krizi geçiren bir hastanın yüzünü gören bir ilk yardım görevlisi ya da radar ekranında bir füze&#160;gören askerî analist gibi- beyniniz detayları ayıklayarak, alakalı&#160;ipuçlarını vurgulayarak ve bilgiyi gelecekte kullanmak üzere&#160;sınıflandırarak önemli kısımları fark etmeye başlar.</p>
<p>Yeterli pratikle, belli sonuçları öngören ipuçlarını bilinçli olarak düşünmeden yakalayabilirsiniz. Beyniniz tecrübeyle alınan&#160;dersleri otomatik olarak kodlar. Ne öğrendiğimizi her zaman</p>
<p>izah edemeyiz ama öğrenmek sürekli bir şeydir ve belli bir durumda alakalı ipuçlarını fark etme beceriniz, sahip olduğunuz her alışkanlığın temelidir.</p>
<p>Beynimizin ve vücudumuzun hiç düşünmeden ne çok şey yapabileceğini hafife alırız. Saçlarınıza uzamasını, kalbinize&#160;atmasını, ciğerlerinize nefes almalarını ve midenize sindirmesini söylemezsiniz. Buna rağmen bedeniniz bunu ve çok daha&#160;fazlasını otomatik pilotla halleder. Aslında bilinçli halinizden&#160;çok daha fazlasısınızdır.</p>
<p>Açlığı düşünün. Aç olduğunuzu nasıl anlarsınız? Yemek zamanının geldiğini anlamak için illa tezgâhın üstünde bir kurabiye görmeniz gerekmez. İştah ve açlık bilinçsiz bir şekilde yönetilir.&#160;Vücudunuzda tekrar yemek yeme zamanı geldiği zaman sizi kademeli olarak uyaran ve etrafınızda ve içinizde neler olduğunu&#160;takip eden çeşitli geri bildirim döngüleri bulunur. Vücudunuzda&#160;dolaşan hormonlar ve kimyasallar sayesinde canınız bir şeyleri&#160;çekebilir. Bir anda sizi neyin harekete geçirdiğini bile anlamadan&#160;acıkıverirsiniz.</p>
<p>Alışkanlıklarımızla alakalı en şaşırtıcı içgörülerden biri bu-dur: Bir alışkanlığın başlaması için işaretin farkında olmanız gerekmez. Dikkatinizi bilinçli olarak vermeden de bir fırsatı fark&#160;edebilir ve eyleme geçebilirsiniz. Alışkanlıkları faydalı kılan budur.</p>
<p>Onları aynı zamanda tehlikeli kılan da budur. Alışkanlıklar oluşurken eylemleriniz otomatik ve bilinçsiz zihninizin idaresi&#160;altına girer. Daha ne olduğunu anlamadan eski kalıplara kapılırsınız. Biri duruma dikkat çekmediği sürece, gülerken elinizi&#160;ağzınıza kapattığınızı, bir soru sormadan önce özür dilediğinizi&#160;ya da başka insanların cümlelerini tamamlama alışkanlığınızın&#160;olduğunu fark etmeyebilirsiniz. Ve bu kalıpları ne kadar çok&#160;tekrarlarsanız ne yaptığınızı ve neden yaptığınızı sorgulama&#160;ihtimaliniz de o kadar azalır.</p>
<p>Bir keresinde müşteriler karttaki bakiyeyi kullandıktan sonra, boşalan hediye kartlarını kesip parçalamakla görevlendirilen bir&#160;mağaza satış elemanıyla ilgili bir hikâye duymuştum. Görevli bir&#160;gün hediye kartlarıyla alışveriş yapan birkaç müşteriye üst üste&#160;denk gelmiş. Sıradaki kişi gelince, görevli, müşterinin gerçek&#160;kredi kartını POS cihazından geçirdikten sonra makasını alıp&#160;kartı ortadan ikiye kesmiş -tamamen otomatik pilotta- ve ne&#160;yaptığını kafasını kaldırıp müşterinin şaşkın yüzünü görünce&#160;anlamış.</p>
<p>Araştırmalarım sırasında denk geldiğim bir diğer kadın da kurumsal hayata geçmiş eski bir anasınıfı öğretmeniydi. Artık&#160;yetişkinlerle çalışıyor olmasına rağmen eski alışkanlıkları devreye girmeye devam ediyordu ve çalışma arkadaşlarına tuvalete gittikten sonra ellerini yıkayıp yıkamadıklarını soruyordu.&#160;Ayrıca yıllarca cankurtaran olarak çalıştıktan sonra ne zaman&#160;koşan bir çocuk görse, “Yürü!” diye bağıran bir adamla ilgili&#160;bir hikâye buldum.</p>
<p>Zaman içinde alışkanlıklarımıza kıvılcım olan işaretler o kadar yaygınlaşır ki neredeyse görünmez olurlar. Mutfak tezgâhının üstündeki atıştırmalıklar, kanepenin yanındaki uzaktan&#160;kumanda, cebimizdeki telefon. Bu işaretlere tepkilerimiz o kadar&#160;derine kodlanmıştır ki harekete geçme dürtüsü hiç yoktan doğu-yormuş gibi gelebilir. Bu nedenle, davranış değişikliği sürecine&#160;farkındalıkla başlamalıyız.</p>
<p>Etkin bir şekilde yeni alışkanlıklar inşa etmeden önce, mevcut alışkanlıklarımızı ele almalıyız. Kulağa geldiğinden daha zor olabilir bu çünkü bir alışkanlık hayatınıza kök salmışsa&#160;çoğunlukla bilinçsiz ve otomatiktir. Bir alışkanlığı farkmdalık&#160;dışında kaldığı sürece iyileştirmeyi bekleyemezsiniz. Psikolog&#160;Cari Jung un dediği gibi: “Siz bilinçsiz olanı bilinçli hale getirene</p>
<p>kadar, o sizin hayatınızı yönlendirmeye devam eder ve siz buna kader dersiniz.”</p><h5><a id="bookmark2"></a><span style="font-weight:bold;">ALIŞKANLIK SKOR KARTI</span></h5>
<p>Japon demiryolu sistemi dünyanın en iyilerinden biri olarak kabul edilir. Kendinizi Tokyo’da bir trende yolculuk ederken&#160;bulursanız kondüktörlerin kendilerine has bir alışkanlıklarının&#160;olduğunu fark edeceksiniz.</p>
<p>Her operatör, treni yönetirken farklı nesneleri işaret ederek komutlar yağdırdığı bir ritüel gerçekleştirir. Tren bir ışığa yaklaşınca operatör tabelayı işaret edip, “Işık yeşil,” der. Tren&#160;istasyonlara girip çıkarken operatör hız göstergesini işaret edip&#160;tam sürati yüksek sesle söyler. İstasyondan ayrılma zamanı gelince&#160;operatör zaman çizelgesini işaret edip saati söyler. Peronda da&#160;diğer çalışanlar benzer eylemler gerçekleştirmektedir. Her tren&#160;yola çıkmadan önce personelden biri, peronun kenarını işaret&#160;edip, “Her şey yolunda!” diye duyuracaktır. Her detay tanımlanır,&#160;işaret edilir ve yüksek sesle adlandırılır.*</p>
<p><span style="font-style:italic;">İşaret Etme ve Seslenme</span> olarak bilinen bu süreç, hataları azaltmak için tasarlanmış bir güvenlik sistemidir. Saçma görünüyor ama inanılmaz derecede işe yarıyor. İşaret Etme ve Seslenme, hataları yüzde 85, kazaları yüzde 30 oranında azaltıyor.</p>
<p>Japonya’yı ziyaret ettiğim zaman bu stratejinin bir kadının hayatını kurtardığını gördüm. Kadının küçük oğlu Japonya’nın saatte üç yüz elli kilometreden daha fazla hız yapan ünlü mermi trenlerinden birine son dakikada adım&#160;attı. Kadın peronda kaldı ve onu tutmak için aradan kolunu uzattı. Kolu&#160;kapının arasına sıkışmışken tren hareket edecek oldu ama hemen öncesinde&#160;bir görevli peron boyunca İşaret Ederek ve Seslenerek güvenlik kontrolü&#160;yapıyordu. Beş saniyeden kısa süre içinde kadını fark etti ve trenin hareket&#160;etmesini önlemeyi başardı. Kapı açıldı, kadın -gözyaşları içindeydi- oğluna&#160;koştu ve bir dakika içinde tren güvenli bir şekilde hareket etti.</p>
<p>New York’un MTA metro sistemi bunun sadece “işaret etmek” üzerine kurulu biraz değiştirilmiş bir versiyonunu benimsedi ve&#160;sistemin “kurulmasından sonraki iki yıl içinde, hatalı yanaşmış&#160;metro hadiseleri yüzde 57 oranında düştü.”</p>
<p>İşaret Etme ve Seslenme bilinçsiz bir alışkanlığın farkın-dalık düzeyini artırdığı için çok etkili. Çünkü tren operatörleri gözlerini, ellerini, ağız ve kulaklarını kullanmak zorunda kalıyorlar ve problemleri bir aksilik yaşanmadan fark etme&#160;olasılıkları artıyor.</p>
<p>Eşim de benzer bir şey yapıyor. Kapıdan çıkmadan önce yanına alması gereken en önemli şeyleri yüksek sesle sayıyor:&#160;“Anahtarlarımı aldım. Cüzdanımı aldım. Gözlüğümü aldım.&#160;Kocamı aldım.”</p>
<p>Bir davranış ne kadar otomatikleşirse onu bilinçli olarak düşünme olasılığımız o kadar azalır. Ve bir şeyi daha önce bin&#160;kez yapmışsak bazı şeyleri atlamaya başlarız. Bir sonraki seferin&#160;bir önceki gibi olacağını varsayarız. Her zaman yaptığımız şeyi&#160;yapmaya o kadar alışmışızdır ki durup doğru olup olmadığını&#160;sorgulamayız bile. Performanstaki başarısızlıklarımızın çoğu,&#160;büyük ölçüde öz farkındalık eksikliğine dayandırılır.</p>
<p>Alışkanlık değiştirmede en büyük zorluklarımızdan biri, gerçekten yaptığımız şeye dair farkmdalığımızı korumaktır. Bu,&#160;kötü alışkanlıkların sonuçlarının neden sinsice sokulabildiğini&#160;izah etmeye de yarar. Kişisel hayatlarımız için bir “işaret et ve&#160;seslen” sistemine ihtiyacımız var. Davranışınızın daha fazla farkında olabilmek için kullanabileceğiniz basit bir egzersiz olan&#160;Alışkanlıklar Skor Kartının kökeni budur. Kendi kartınızı yaratmak için günlük alışkanlıklarınızın bir listesini çıkarın.</p>
<p>Listenizin nereden başlayabileceği konusunda fikir verecek bir örnek:</p><div><img src="main-19.png" alt=""/></div><div><img src="main-20.png" alt=""/></div>
<p>Belli bir alışkanlığa vereceğiniz işaret, durumunuza ve hedeflerinize göre değişecektir. Kilo vermeye çalışan biri için her sabah fıstık ezmeli çörek yemek kötü bir alışkanlık olabilir. Ama&#160;kas yapmaya ve vücudunu geliştirmeye çalışan biri için aynı&#160;davranış iyi bir alışkanlık olabilir. Her şey ne için çabaladığınıza bağlıdır.*</p>
<p>İlgili okuyucular kendi alışkanlık skor kartlarını yaratmak için atomichabits. com/scorecard adresindeki şablondan faydalanabilirler.</p>
<p>Alışkanlıklarınızı puanlamak başka bir nedenden ötürü de karmaşık olabilir. “İyi alışkanlık” ve “kötü alışkanlık” etiketleri&#160;tam olarak doğru değildir. İyi alışkanlık ya da kötü alışkanlık&#160;yoktur. Sadece etkili alışkanlıklar vardır. Yani sorun çözmede&#160;etkili alışkanlıklar. Bütün alışkanlıklar -kötüler bile- size bir&#160;şekilde hizmet eder, onları bu yüzden tekrarlarsınız. Bu egzersiz&#160;için alışkanlıklarınızı size uzun vadede nasıl fayda sağlayacaklarına göre sınıflandırın. Genel olarak iyi alışkanlıkların bariz&#160;olumlu sonuçları olur. Kötü alışkanlıklar ise olumsuz sonuçlar&#160;verir. Sigara içmek şu anda stresinizi azaltabilir (size bu şekilde&#160;hizmet eder) ama uzun vadede sağlıklı bir davranış değildir.</p>
<p>Belli bir alışkanlığı sınıflandırmak konusunda sıkıntı çekiyorsanız benim kullanmayı çok sevdiğim bir soruyu sormayı deneyebilirsiniz: “Bu davranış, olmak istediğim insan olmama&#160;yardım ediyor mu? Bu alışkanlık, arzuladığım kimliğin lehine&#160;mi, yoksa aleyhine mi oy kullanıyor?” Arzuladığınız kimliği&#160;pekiştiren alışkanlıklar genellikle iyidir. Arzulanan kimliğinizle&#160;çelişenler ise genellikle kötüdür.</p>
<p>Alışkanlık Skor Kartınızı hazırlarken başlangıçta hiçbir şeyi değiştirmeniz gerekmez. Amaç sadece olanı fark etmektir.&#160;Düşüncelerinizi ve eylemlerinizi yargısız ya da içsel eleştiriye&#160;sapmadan gözlemleyin. Hatalarınız için kendinizi suçlamayın.&#160;Başarılarınız için kendinizi övmeyin.</p>
<p>Her sabah bir parça çikolata yiyorsanız bunu bir başkasını izliyormuşsunuz gibi kabullenin. <span style="font-style:italic;">Ah, böyle bir şey yapması ne&#160;kadar da ilginç.</span> Eğer tıkınırcasına yemek yeme alışkanlığınız&#160;varsa almanız gerekenden daha fazla kalori aldığınızı fark edin.&#160;İnternette zaman harcıyorsanız hayatinizi istemediğiniz bir şekilde ziyan ettiğinizi bilin.</p>
<p>Kötü alışkanlıkları değiştirmenin ilk adımı onların farkında olmaktır. Yardıma ihtiyacınız olduğunu hissediyorsanız İşaret</p>
<p>Etme ve Seslenme yöntemini hayatınızda deneyebilirsiniz. Atmak üzere olduğunuz adımı ve sonucunun ne olacağını yüksek sesle söyleyin. Abur cubur alışkanlığınıza son vermek istemenize&#160;rağmen kendinizi bir kurabiye daha alırken yakalarsanız yüksek&#160;sesle, “Bu kurabiyeyi yemek üzereyim ama ona ihtiyacım yok.&#160;Onu yemek bana kilo aldıracak ve sağlığıma zarar verecek,” deyin.</p>
<p>Kötü alışkanlıklarınızın dile getirildiğini duymak, sonuçların gözünüze daha gerçek görünmesini sağlar. Eski bir rutine düşünmeden kapılmak yerine eyleme ağırlık katar. Bu yaklaşım,&#160;yapılacaklar listenizdeki bir görevi hatırlamaya çalıştığınızda bile&#160;işe yarar. Yüksek sesle, “Yarın öğlen yemeğinden sonra postaneye gitmeliyim,” demeniz bile o işi yapma ihtimalinizi artırır.&#160;Kendinize eyleme geçme ihtiyacını tasdik ettirmiş olursunuz ve&#160;bu çok büyük fark yaratabilir.</p>
<p>Davranış değişikliği süreci her zaman farkındalıkla başlar. İşaret Etme ve Seslenme ve Alışkanlık Skor Kartı gibi stratejiler&#160;alışkanlıklarınızı fark ettirmeye, onları tetikleyen işaretleri tasdik&#160;ettirmeye ve böylece yararınıza olacak şekilde tepki vermenizi&#160;mümkün kılmaya odaklanır.</p><h4><a id="bookmark3"></a>-Bölüm &#160;&#160;&#160;Özeti---</h4>
<p>Beyniniz yeterli pratikle, belli sonuçların habercisi işaretleri bilinçli olarak düşünmeden yakalar. Alışkanlıklarımız otomatikleşince ne yaptığımıza dikkat&#160;etmeyi bırakırız.</p>
<p>Davranış değişikliği süreci her zaman farkındalıkla başlar. Alışkanlıklarınızı değiştirmeden önce onların farkında&#160;olmalısınız.</p>
<p>* îşaret Etme ve Seslenme, eyleminizi sözle ifade ederek bilinçsiz bir davranışla ilgili farkmdalığınızı daha bilinçli&#160;bir seviyeye yükseltmenizi sağlar.</p>
<p>■ Alışkanlık Skor Kartı, davranışınızın daha fazla farkında olmak için kullanabileceğiniz basit bir egzersizdir.</p><h3><a id="bookmark4"></a>Yeni Bir Alışkanlık Geliştirmenin En İyi Yolu</h3>
<p>2001’de Büyük Britanya’daki araştırmacılar iki hafta içinde daha iyi egzersiz alışkanlıkları inşa etmek için 248 insanla&#160;çalışmaya başladı. Denekler üç gruba ayrıldı.</p>
<p>îlk grup kontrol grubuydu. Onlardan sadece hangi sıklıkta egzersiz yaptıklarını takip etmeleri istendi.</p>
<p>İkinci grup “motivasyon” grubuydu. Onlardan egzersiz sıklıklarını takip etmelerinin yanı sıra egzersizin faydaları hakkında materyaller okumaları istendi. Araştırmacılar gruba egzersizin&#160;koroner kalp hastalıkları riskini nasıl azalttığını ve koroner kalp&#160;sağlığını nasıl iyileştirdiğini de anlattılar.</p>
<p>Bir de üçüncü grup vardı. Bu denekler ikinci grupla aynı sunumu aldılar. Böylece motivasyon düzeyleri eşitlenecekti.&#160;Ancak onlardan ek olarak bir sonraki hafta boyunca ne zaman&#160;ve nerede egzersiz yapacaklarıyla ilgili bir plan oluşturmaları&#160;istendi. Daha spesifik olmak gerekirse, üçüncü grubun her&#160;üyesi aşağıdaki cümleyi tamamlayacaktı: “Önümüzdeki hafta&#160;[ŞU GÜN], [ŞU SAATTE], [ŞURADA] 20 dakikalık yoğun bir&#160;egzersiz yapacağım.”</p>
<p>Birinci ve ikinci gruplarda insanların yüzde 35 ila yüzde 38’i haftada en az bir kez egzersiz yaptı. (İşin ilginç yanı, ikinci&#160;gruba verilen motivasyon amaçlı sunumun davranış üzerinde&#160;anlamlı bir etki yaratmamış gibi görünmesiydi.) Öte yandan&#160;üçüncü grubun yüzde 91’i -normal oranın iki katından fazlası-haftada en az bir kez egzersiz yaptı.</p>
<p>Üçüncü gruptakilerin tamamladığı cümle, araştırmacılar tarafından <span style="font-style:italic;">uygulamaya koyma niyeti</span> olarak adlandırılan ve ne&#160;zaman ve nerede eyleme geçeceğiniz konusunda önceden yaptığınız bir plandır. Belli bir alışkanlığı <span style="font-style:italic;">uygulamaya koymaya</span> bu&#160;şekilde niyetlenirsiniz.</p>
<p>Bir alışkanlığı tetikleyebilen işaretler çok çeşitli şekillerde gelebilir -cebinizdeki telefonunuza bildirim geldiğini hissetmek,&#160;çikolata parçacıklı kurabiye kokusu, ambulans sireni gibi- ama&#160;en sık rastlanan iki işaret, zaman ve yerdir. Uygulamaya koyma&#160;niyetleri bu iki işaretten faydalanır.</p>
<p>Genel olarak, bir şeyi uygulamaya koyma niyeti yaratmak için format şudur:</p>
<p>“X durumu oluştuğunda ben Y cevabını gerçekleştireceğim.”</p>
<p>Uygulamaya koyma niyetlerinin -grip aşısını tam olarak hangi tarih ve saatte yaptıracağınızı not etmek ya da kolonoskopi&#160;randevunuzun zamanını kayıt altına almak gibi- hedeflerimize&#160;bağlı kalmamızda etkili olduğunu gösteren yüzlerce çalışma yapılmıştır. Bu niyetler insanların geri dönüşüm, ders çalışma,&#160;erken yatma ve sigarayı bırakma gibi alışkanlıklara bağlı kalma&#160;ihtimallerini artırmaktadır.</p>
<p>Araştırmacılar ayrıca insanlar, “Oy kullanacağın yere hangi yoldan gideceksin? Saat kaçta gitmeyi planlıyorsun? Hangi otobüsle</p>
<p>gideceksin?” gibi sorular sorularak uygulamaya koyma niyetleri yaratmaya mecbur edildiklerinde, oy kullananların sayısının&#160;arttığını da tespit ettiler. Diğer başarılı hükümet programları,&#160;vatandaşları vergilerini zamanında göndermek için net bir plan&#160;yapmaya sevk etmiş ya da geciken trafik cezalarını ne zaman ve&#160;nerede ödeyecekleriyle ilgili yönlendirmeler sağlamıştır.</p>
<p>Burada asıl vurucu kısım çok nettir: Yeni bir alışkanlığı ne zaman ve nerede gerçekleştirecekleri konusunda detaylı plan&#160;yapan insanların o işi tamamlamaları çok daha olasıdır. Pek çok&#160;kişi alışkanlıklarını bu temel detayları çözmeden değiştirmeye&#160;çalışıyor. Kendimize, “Daha sağlıklı besleneceğim,” ya da “Daha&#160;fazla yazacağım,” diyoruz ama bu alışkanlıkların ne zaman ve&#160;nerede olacağını asla söylemiyoruz. “Yapmayı hatırlamayı” ya da&#160;doğru anda motive olmayı şansa ve umuda bırakıyoruz. Uygulamaya koyma niyeti, “Daha fazla egzersiz yapmak istiyorum,”&#160;ya da “Daha üretken olmak istiyorum,” veya “Oy kullanmalıyım,” gibi bulanık kavramları alıp götürür ve somut bir eylem&#160;planına dönüştürür.</p>
<p>Pek çok insan motivasyon sıkıntısı çektiğini sanır, oysa aslında netlik sıkıntısı çekmektedir. Ne zaman ve nerede eyleme geçeceğiniz her zaman bariz değildir. Bazı insanlar bütün&#160;hayatlarını bir iyileşme yapmak için doğru zamanın gelmesini&#160;bekleyerek geçirir.</p>
<p>Bir uygulamaya koyma niyeti belirlendiğinde ilham gelmesini beklemeniz gerekmez. <span style="font-style:italic;">Bugün bir bölüm yazacak mıyım, yazmayacak mıyım? Bu sabah mı meditasyon yapacağım, öğle&#160;yemeği saatinde mi?</span> Eylem anı geldiğinde karar almaya gerek&#160;kalmaz. Önceden belirlenmiş planınızı uygularsınız.</p>
<p>Bu stratejiyi alışkanlıklarınıza uygulamanın basit yolu, şu cümleyi doldurmaktır:</p>
<p>[ŞU DAVRANIŞI] [ŞU ZAMANDA] [ŞURADA] gerçekleştireceğim.</p>
<p>■ &#160;&#160;&#160;Meditasyon. Saat 07.00’de mutfağımda bir dakika me-ditasyon yapacağım.</p>
<p>■ &#160;&#160;&#160;Ders çalışma. Saat 18.00’de odamda yirmi dakika boyunca&#160;İspanyolca çalışacağım.</p>
<p>■ &#160;&#160;&#160;Egzersiz. Saat 17.00’de yerel spor salonunda bir saat boyunca egzersiz yapacağım.</p>
<p>■ &#160;&#160;&#160;Evlilik. Saat 08.00’de mutfakta eşime bir fincan çay hazırlayacağım.</p>
<p>Alışkanlığınıza ne zaman başlayacağınızdan emin değilseniz haftanın, ayın ya da yılın ilk gününü deneyin. Umut genellikle&#160;daha yüksek olduğu için insanlar o günlerde eyleme geçmeye&#160;daha yatkındırlar. Umudumuz varsa eyleme geçmek için nedenimiz de vardır. Taze bir başlangıç motive edicidir.</p>
<p>Uygulamaya koyma niyetlerinin bir başka getirisi daha var. Ne istediğiniz ve onu nasıl elde edeceğiniz konusunda net olmak,&#160;ilerlemeyi yolundan saptıran, dikkatinizi dağıtan ve sizi yoldan&#160;çıkaran şeylere hayır demenize yardım eder. Onun yerine ne&#160;yapmamız gerektiği konusunda net olmadığımız için küçük ricalara genellikle hayır deriz. Hayalleriniz belirsiz olduğu zaman&#160;gün boyu küçük istisnalara bahaneler bulmanız ve başarmak&#160;için yapmanız gereken şeylere fırsat bulamamanız kolaylaşır.</p>
<p>Alışkanlıklarınıza dünyada yaşamaları için zaman ve yer tanıyın. Hedefiniz zaman ve yeri yeterince belirginleştirerek, yeterli tekrarla nedenini anlayamasanız bile doğru zamanda doğru</p>
<p>şeyi yapma arzusuna kapılmanızdır. Yazar Jason Zweig’ın dediği gibi: “Elbette hiçbir zaman bilinçli düşünce olmadan egzersiz&#160;yapmayacaksınız. Ama zil sesine salya akıtan köpek gibi, belki&#160;de günün normalde egzersiz yaptığınız saatinde yerinizde duramamaya başlayabilirsiniz.”</p>
<p>Uygulamaya koyma niyetlerinin hayatınızda ve işinizde pek çok kullanımı olabilir. Benim favori yaklaşımım Stanford&#160;profesörü BJ Fogg’dan öğrendiğim bir yöntemdir ve <span style="font-style:italic;">alışkanlık&#160;istifleme</span> olarak adlandırdığım bir stratejidir.</p><h5><a id="bookmark5"></a><span style="font-weight:bold;">ALIŞKANLIK İSTİFLEME: ALIŞKANLIKLARINIZI ELDEN GEÇİRMENİZ İÇİN BASİT BİR PLAN</span></h5>
<p>Fransız filozof Deniş Diderot hayatının neredeyse tamamını fakirlik içinde geçirdi ama sonra, 1765 yılının bir gününde bu&#160;durum tamamen değişti.</p>
<p>Kızı evlenmek üzereydi ve Diderot düğün masraflarını karşılayabilecek durumda değildi. Varlıklı olmasa da tüm zamanların en kapsamlı ansiklopedilerinden biri olan <span style="font-style:italic;">Encyclopedie</span> nin kurucu ortağı ve yazarı olarak ün yapmıştı. Diderot’nun finansal&#160;sıkıntılarını duyunca Rus Çariçesi Büyük Katerina çok üzüldü.&#160;Katerina bir kitapseverdi ve Diderot’nun ansiklopedisinden büyük&#160;keyif alıyordu. Diderot nun kişisel kütüphanesini 1.000 sterline&#160;-bugünün parasıyla 150.000 dolara- satın almayı teklif etti.* Bir&#160;anda Diderot’nun kenara ayıracak parası oldu. Yeni servetiyle&#160;sadece düğünün parasını ödemekle kalmadı, kendine kırmızı&#160;bir cübbe de edindi.</p>
<p>Büyük Katerina kütüphane için ödeyeceği paraya ek olarak, Diderot’dan kitapları onun ihtiyacı olana kadar korumasını rica etti ve ona kütüphanecisi&#160;olarak yıllık bir maaş ödemeyi de teklif etti.</p>
<p>Diderot nun kırmızı cübbesi çok güzeldi. O kadar güzeldi ki Diderot cübbenin kendisinin daha sıradan eşyalarının yanında ne kadar aykırı kaldığını hemen fark etti. Zarif cübbesi&#160;ile diğer eşyaları arasında “koordinasyon, birlik ve güzellik”&#160;kalmadığını yazdı.</p>
<p>Diderot çok geçmeden eşyalarını bir üst seviyeye çıkarma isteğiyle doldu. Halısını bir Şam halısıyla değiştirdi. Evini pahalı&#160;heykellerle süsledi. Şöminenin üstüne koymak için bir ayna ve&#160;daha iyi bir mutfak masası aldı. Eski hasır sandalyesini deri bir&#160;sandalyeyle değiştirdi. Domino taşları gibi, aldığı her yeni parça&#160;bir sonrakini almasına neden oluyordu.</p>
<p>Diderot nun davranışı alışılmadık bir davranış değildi. Hatta bir alımın bir sonrakine neden olmasının bir adı bile var: Diderot&#160;Etkisi. Diderot Etkisi yeni bir eşyaya sahip olmanın sıklıkla ek&#160;satın almalara neden olan bir tüketim sarmalına sebep olduğunu&#160;ifade eder.</p>
<p>Bu kalıbı her yerde fark edebilirsiniz. Yeni bir elbise alırsınız, ona uyacak yeni bir çift ayakkabı ve küpeye ihtiyaç doğar. Bir kanepe alırsınız ve birden bütün oturma odanızın düzenini&#160;sorgulamaya başlarsınız. Çocuğunuza bir oyuncak alırsınız ve&#160;kendinizi bir anda ona eşlik edecek aksesuarların tamamını&#160;alırken bulursunuz. Bu zincirleme bir tepkidir.</p>
<p>Pek çok insan davranışı bu döngüye uyar. Yapacağınız bir sonraki şeye, genellikle yapmayı henüz bitirdiğiniz şeye dayanarak&#160;kadar verirsiniz. Tuvalete gitmek ellerinizi yıkamaya ve kurulamaya yol açar, bu size kirli havluları çamaşır sepetine atmanız&#160;gerektiğini hatırlatır, bu sayede çamaşır deterjanını alışveriş listenize eklersiniz vb. Hiçbir davranış tek başına gerçekleşmez.&#160;Her eylem bir sonraki davranışı tetikleyen bir işarete dönüşür.</p>
<p>Bu neden önemlidir?</p>
<p>Yeni alışkanlıklar inşa etmek söz konusu olduğunda, davranışın bağlantılı oluşunu lehinize kullanabilirsiniz. Yeni bir alışkanlık inşa etmenin en iyi yollarından biri, her gün tekrarladığınız bir alışkanlığı teşhis edip yeni davranışınızı en üste&#160;istiflemektir. Buna <span style="font-style:italic;">alışkanlık istifleme</span> denir.</p>
<p>Alışkanlık istifleme, uygulamaya koyma niyetinin özel bir şeklidir. Yeni alışkanlığınızı özel bir zaman ve yerle eşleştirmek&#160;yerine mevcut bir alışkanlıkla eşleştirirsiniz. BJ Fogg tarafından&#160;Küçük Alışkanlıklar programının bir parçası olarak yaratılan&#160;bu yöntem hemen hemen her alışkanlık için bariz bir işaret&#160;tasarlamada kullanılabilir.*</p>
<p>Alışkanlık istifleme formülü şudur:</p>
<p>“[ŞU MEVCUT ALIŞKANLIKTAN] sonra [ŞU YENİ ALIŞKANLIĞI] gerçekleştireceğim.</p>
<p>Örneğin:</p>
<p>* Meditasyon. Her sabah kahve fincanımı doldurduktan sonra bir dakika meditasyon yapacağım.</p>
<p><span style="font-style:italic;">m</span> Egzersiz. İş ayakkabılarımı çıkarınca derhâl egzersiz kıyafetlerimi giyeceğim.</p>
<p><span style="font-variant:small-caps;">m Şükür. Akşam yemeğine oturunca o gün olduğuna şükrettiğim bir şeyi dile getireceğim.</span></p>
<p>» Evlilik. Gece yatağa girince partnerime bir öpücük vereceğim.</p>
<p><span style="font-style:italic;">m</span> Güvenlik. Koşu ayakkabılarımı giydikten sonra bir arkadaşıma ya da ailemden birine nereye koştuğumu ve ne kadar koşacağımı haber verdiğim bir mesaj yazacağım.</p>
<p>Fogg bu stratejiden “Minik Alışkanlıklar tarifi” olarak bahseder ama ben kitap boyunca alışkanlık istifleme formülü diyeceğim.</p><div><h5><span style="font-weight:bold;">ALIŞKANLIK İSTİFLEME</span></h5><img src="main-21.png" alt=""/>
<p>ŞEKİL 7: Alışkanlık istifleme, bir alışkanlığa bağlı kalma olasılığınızı yeni davranışınızı eski bir davranışın üstüne istifleyerek artırır. Bu süreç, her biri bir sonrakinin işareti olarak hareket&#160;eden sayısız alışkanlığı birbirine zincirlemek için tekrarlanabilir.</p></div>
<p>Kilit nokta, arzulanan davranışınızı her gün zaten yaptığınız bir şeye bağlamaktır. Bu basit yapıda bir kez ustalaştınız mı küçük davranışları birbirine zincirleyen daha büyük istifler&#160;yaratmaya başlayabilirsiniz. Bu, bir davranıştan gelen ve bir&#160;sonrakinin yolunu açan doğal momentumdan faydalanmanıza&#160;olanak sağlar. Diderot Etkisinin olumlu bir versiyonudur.</p>
<p>Sabah rutini alışkanlık istifiniz şöyle olabilir:</p>
<p>1. &#160;&#160;&#160;Sabah kahvemi bardağıma doldurduktan sonra altmış&#160;saniye meditasyon yapacağım.</p>
<p>2. &#160;&#160;&#160;Altmış saniye meditasyondan sonra o günkü yapılacaklar&#160;listemi hazırlayacağım.</p>
<p>3. &#160;&#160;&#160;Yapılacaklar listemi hazırladıktan sonra derhâl ilk görevime başlayacağım.</p>
<p>Ya da akşamları için şu alışkanlık istifleme örneğini göz önünde bulundurun:</p>
<p>1. &#160;&#160;&#160;Akşam yemeğimi bitirdikten sonra tabağımı doğruca&#160;bulaşık makinesine koyacağım.</p>
<p>2. &#160;&#160;&#160;Kirli tabakları kaldırdıktan sonra hemen tezgâhı sileceğim.</p>
<p>3. &#160;&#160;&#160;Tezgâhı sildikten sonra yarın sabah için kahve fincanımı&#160;çıkaracağım.</p>
<p>Ayrıca mevcut rutinlerinizin arasına yeni davranışlar da sıkıştırabilirsiniz. Örneğin, şuna benzer bir sabah rutininiz</p>
<p>I</p>
<p>olabilir: Uyan &gt; Yatağını topla &gt; Duş al. Diyelim ki her gece daha fazla okuma alışkanlığı geliştirmek istiyorsunuz. Alışkanlık&#160;istifinizin kapsamını genişletip şöyle bir şey deneyebilirsiniz:&#160;Uyan &gt; Yatağını topla &gt; <span style="font-style:italic;">Yastığının üstüne bir kitap koy &gt;</span> Duş&#160;al. Artık her gece yatağınıza girdiğinizde sizi keyfini süreceğiniz&#160;bir kitap bekliyor olacak.</p>
<p>Genelde alışkanlık istifleme, gelecek davranışınıza rehberlik eden bir dizi basit kural yaratmanıza imkân sağlar. Böylece her&#160;zaman bir sonraki eylemin ne olması gerektiği konusunda bir&#160;oyun planınız olur. Bu yaklaşımla rahat ettiğiniz zaman durum&#160;uygun olduğunda size rehberlik edecek genel alışkanlık istifleri&#160;geliştirebilirsiniz.</p>
<p><span style="font-style:italic;">«</span> Egzersiz. Merdiven gördüğüm zaman asansöre binmek yerine merdiveni kullanacağım.</p>
<p>* &#160;&#160;&#160;Sosyal beceriler. Bir partiye gittiğim zaman tanımadığım&#160;birine kendimi tanıtacağım.</p>
<p>■ &#160;&#160;&#160;Finans. Fiyatı 100 dolardan fazla olan bir şey almak istediğim zaman onu satın almadan önce yirmi dört saat&#160;bekleyeceğim.</p>
<p>■ &#160;&#160;&#160;Sağlıklı beslenme. Tabağıma yemek alırken her zaman&#160;önceliği sebzelere vereceğim.</p>
<p>* &#160;&#160;&#160;Minimalizm. Yeni bir şey aldığım zaman eski bir şeyi&#160;elden çıkaracağım. (“Biri içeri, biri dışarı”)</p>
<p>■ &#160;&#160;&#160;Ruh hali. Telefon çalınca derin bir nefes alacak ve telefona&#160;cevap vermeden önce gülümseyeceğim.</p>
<p><span style="font-style:italic;">*</span> &#160;&#160;&#160;Unutkanlık. Halka açık bir yerden ayrılırken geride bir&#160;şey bırakmadığımdan emin olmak için masayı ve sandalyeyi kontrol edeceğim.</p>
<p>Bu stratejiyi nasıl kullanırsanız kullanın, başarılı bir alışkanlık istifi yaratmanın sırrı, bir şeyleri harekete geçirecek doğru işareti seçmektir. Belli bir alışkanlık için zamanı ve yeri belirten&#160;bir uygulamaya koyma niyetinin aksine, alışkanlık istiflemede&#160;zaman ve yer, üstü kapalı bir şekilde istifin bir parçasıdır. Bir&#160;alışkanlığı günlük rutininize nerede ve ne zaman katmayı seçtiğiniz çok şeyi değiştirebilir. Sabah rutininize meditasyon katmak istiyorsanız ama sabahlar kaotikse ve çocuklarınız odaya&#160;dalıp duruyorsa yeriniz ve zamanınız yanlış olabilir. Başarılı&#160;olma ihtimalinizin en fazla olacağı zamanı düşünün. Başka bir&#160;şeyle meşgul olmanız olasıyken bir alışkanlığı gerçekleştirmeyi&#160;beklemeyin.</p>
<p>İşaretiniz de arzulanan alışkanlığınızla aynı frekansa sahip olmalı. Bir alışkanlığı her güne dâhil etmek isterken sadece pa-</p>
<p>zartesi günleri tekrarlanan bir alışkanlığın üstüne istiflerseniz bu iyi bir seçim olmaz.</p>
<p>Alışkanlık istifiniz için doğru tetikleyiciyi bulmanın bir yolu da mevcut alışkanlıklarınızın listesi üstünde beyin fırtınası&#160;yapmaktır. Bir önceki bölümdeki Alışkanlıklar Skor Kartınızı&#160;başlangıç noktası olarak kullanabilirsiniz. Alternatif olarak, iki&#160;sütunlu bir liste yaratabilirsiniz. Birinci sütuna her gün aksatmadan gerçekleştirdiğiniz alışkanlıkları yazın.*</p><div>
<p>» Mesaine başla. w Öğle yemeği ye.&#160;a Mesaini bitir,&#160;a İş giysilerini çıkar.&#160;m Akşam yemeği ye.&#160;«Işıkları kapat.</p>
<p>® Yatağa gir.</p></div>
<p>Örneğin:</p>
<p>» Yataktan kalk.</p>
<p>* Duş al.</p>
<p>a Dişlerini fırçala. w Giyin.</p>
<p>« Kahve yap. b Kahvaltı et.&#160;w Çocukları okula götür.</p>
<p>Listeniz daha uzun da olabilir ama ne demek istediğimi anladınız. İkinci sütuna ise her gün başınıza gelen şeyleri yazın.&#160;Örneğin:</p>
<p><span style="font-variant:small-caps;">ü Güneş doğar.</span></p>
<p><sup>1</sup> - Bir mesaj alırsınız.</p>
<p>Dinlediğiniz şarkı biter.</p>
<p>■ Güneş batar.</p>
<p>Bu iki listeyle silahlanmışken, yeni alışkanlığınızı hayat / tarzınıza döşeyeceğiniz en uygun yeri aramaya başlayabilirsiniz.</p>
<p>Daha fazla örnek ve rehberlik için atomichabits.com/habitstacking adresinden bir Alışkanlık İstifleme şablonu indirebilirsiniz.</p>
<p>Alışkanlık istifleme en iyi, işaret hayli belirli ve hızlı bir şekilde eyleme dökülebilir olduğunda işe yarar. Pek çok insan&#160;fazla belirsiz işaretler seçer. Bu hatayı ben de yaptım. Şınav çekme&#160;alışkanlığı başlatmak istediğimde alışkanlık istifim, “Öğle yemeği&#160;için ara verince on şınav çekeceğim,” şeklindeydi. Bu ilk bakışta&#160;makul görünüyordu. Ancak çok geçmeden tetiğin açık olmadığını&#160;fark ettim. Şmavlarımı yemeğimi yemeden mi çekecektim? Öğle&#160;yemeğini yedikten sonra mı? Nerede yapacaktım bunu? Birkaç&#160;tutarsız günün sonunda alışkanlık istifimi, “Öğle yemeği için&#160;bilgisayarımı kapatınca masamın yanında on şınav çekeceğim,”&#160;şeklinde değiştirdim. Belirsizlik giderilmiş oldu.</p>
<p>“Daha fazla oku,” ya da “Daha iyi beslen,” gibi alışkanlıklar değerli amaçlardır ama bu hedefler sizin nasıl ve ne zaman eyleme geçeceğiniz konusunda talimat sağlamaz. Kesin ve net&#160;olun: Kapıyı kapattıktan sonra. Dişlerimi fırçaladıktan sonra.&#160;Masaya oturduktan sonra. Kesinlik önemlidir. Yeni alışkanlığınız&#160;belli bir işarete ne kadar sıkı bağlı olursa harekete geçme zamanı&#160;gelince bunu fark etme ihtimaliniz o kadar artar.</p>
<p>1. Davranış Değişikliği Yasası, <span style="font-style:italic;">görünür kılmaktır.</span> Uygulamaya koyma niyetleri ve alışkanlık istifleme gibi stratejiler alışkanlıklarınız için bariz işaretler yaratmanın ve ne zaman,&#160;nerede eyleme geçeceğinize dair net bir plan tasarlamanın en&#160;pratik yolları arasındadır.</p><h4><a id="bookmark6"></a>-— &#160;&#160;&#160;Bölüm&#160;&#160;&#160;&#160;Özeti-</h4>
<p>■ &#160;&#160;&#160;1. Davranış Değişikliği Yasası, <span style="font-style:italic;">görünür kılmaktır.</span></p>
<p>* En yaygın iki işaret zaman ve yerdir.</p>
<p>■ &#160;&#160;&#160;Bir uygulamaya koyma niyeti yaratmak, yeni bir alışkanlığı&#160;belli bir zaman ve yerle eşleştirmede kullanabileceğiniz&#160;bir stratejidir.</p>
<p>Uygulamaya koyma niyeti formülü şudur: [ŞU DAVRANIŞI] [ŞU ZAMANDA] [ŞURADA] gerçekleştireceğim. Alışkanlık istifleme, yeni bir alışkanlığı mevcut bir alışkanlıkla eşleştirmede kullanabileceğiniz bir stratejidir.&#160;Alışkanlık istifleme formülü şudur: “[ŞU MEVCUT&#160;ALIŞKANLIKTAN] sonra [ŞU YENİ ALIŞKANLIĞI]&#160;gerçekleştireceğim.</p><h3><a id="bookmark7"></a>Motivasyon Abartılıyor, Ortam Genellikle Daha&#160;Önemlidir</h3>
<p>Boston’da Massachusetts General Hospital’da pratisyen hekim olan Anne Thorndike’ın aklına çılgınca bir fikir geldi. Binlerce hastane çalışanı ve ziyaretçinin yemek yeme alışkanlıklarını iradelerini ya da motivasyonlarını zerre değiştirmeden&#160;iyileştirebileceğine inanıyordu. Hatta onlarla konuşmayı bile&#160;planlamıyordu.</p>
<p>Thorndike ve meslektaşları hastane kafeteryasının “tercih mimarisini” değiştirmek için altı aylık bir çalışma tasarladılar.&#160;İşe yemekhanedeki içeceklerin dizilişini değiştirerek başladılar.&#160;İlk haliyle kafeteryanın kasaların yanma yerleştirilmiş buzdolapları sadece meşrubatla doluydu. Araştırmacılar hepsine bir&#160;seçenek olarak su eklediler. Buna ek olarak kafeteryanın etrafındaki yiyecek istasyonlarının yanma şişe su sepetleri yerleştirdiler. Meşrubatlar hâlâ birincil buzdolaplarındaydı ama su&#160;artık <span style="font-style:italic;">bütün</span> içecek noktalarında erişilebilirdi.</p>
<p>Bunu izleyen üç ay içinde hastanedeki meşrubat satışları yüzde 11,4 oranında düştü. Bu arada şişe su satışı yüzde 25,8&#160;arttı. Kafeteryadaki yiyeceklerde de benzer düzenlemeler yaptılar.&#160;Orada yemek yiyenlere tek kelime edilmedi.</p><div><div><img src="main-22.png" alt=""/></div></div><div><div><img src="main-23.png" alt=""/></div></div><h5><a id="bookmark8"></a><span style="font-weight:bold;">ÖNCE &#160;&#160;&#160;SONRA</span></h5>
<p><span style="font-weight:bold;">ŞEKİL 8: Kafeteryanın ortam tasarım değişiklikleri yapılmadan önceki (sol) ve sonraki (sağ) hallerini yukarıda görebilirsiniz.&#160;Gri kutular her iki durumda şişe suların bulunduğu alanları&#160;işaret ediyor. Ortamdaki su miktarı artırıldığı için davranış&#160;doğal olarak ve ek bir motivasyon olmadan kayma gösterdi.</span></p>
<p>İnsanlar genellikle ürünleri, <span style="font-style:italic;">oldukları şey</span> yüzünden değil, <span style="font-style:italic;">oldukları yer</span> yüzünden seçerler. Mutfağa girip tezgâhın üstünde&#160;bir kurabiye tabağı görürsem öncesinde aklımda olmamalarına&#160;ve çok da aç hissetmememe rağmen yarım düzine alıp yemeye&#160;başlarım. Ofisteki ortak kullanım masasının üstü her zaman&#160;çörek ve açmalarla dolu olursa arada bir, bir tane almamak çok</p>
<p>zor olur. Alışkanlıklarınız, içinde olduğunuz yere ve önünüzdeki işaretlere göre değişir.</p>
<p>Ortam, insan davranışını biçimlendiren görünmez eldir. Benzersiz kişiliklerimize rağmen belli çevresel şartlar altında&#160;belli davranışlar tekrarlanma eğilimi gösterir. Kilisede insanlar&#160;fısıldayarak konuşma eğilimi gösterirler. Karanlık bir sokakta&#160;insanlar temkinli ve korunmaya yönelik hareket ederler. Bu açıdan,&#160;değişikliğin en yaygın şekli içsel değil, dışsaldır; etrafımızdaki&#160;dünya bizi değiştirir. Her alışkanlık bağlamla bağlantılıdır.</p>
<p>1936 yılında psikolog Kurt Lewin güçlü bir beyanda bulunan basit bir denklem kurdu: Davranış, Ortamındaki Kişinin bir fonksiyonudur. Ya da D - /(K, O).</p>
<p>Lewin’in Denkleminin iş hayatında test edilmesi çok sürmedi. 1952 yılında ekonomist Hawkins Stern “kişinin bir ürünü ilk&#160;kez görmesi ve gözünde ona yönelik bir ihtiyaç canlandırmasıyla&#160;tetiklenen”, <span style="font-style:italic;">Öneriyle Gelen Dürtüsel Satın Alma</span> adını verdiği bir&#160;fenomen tanımladı. Başka bir deyişle müşteriler zaman zaman&#160;bazı ürünleri <span style="font-style:italic;">istedikleri</span> için değil, <span style="font-style:italic;">sunum</span> şekilleri nedeniyle&#160;satın alıyordu.</p>
<p>Örneğin göz hizasındaki ürünler, yere yakın olanlardan daha fazla satılma eğilimindedir. Bu nedenle mağaza raflarında pahalı&#160;markaları en kolay erişilen konumlarda bulursunuz çünkü en&#160;fazla kârı onlar getirirler. Ucuz alternatifler ise ulaşılması daha&#160;güç noktalara tıkılır. Aynı şey koridorların başlarına yerleştirilen üniteler için de geçerlidir. Bu üniteler perakendecilerin&#160;para makineleridir çünkü çok fazla yaya trafiği olan göz önünde&#160;konumlardır. Örneğin Coca-Cola satışlarının yüzde 45’i koridorların başındaki raflardan gelmektedir.</p>
<p>Bir ürün ya da hizmet ne kadar bariz bir şekilde erişilebilirse onu deneme de o kadar artar. İnsanlar Bud Light’ı her barda&#160;bulunduğu için içerler ve Starbucks’a her köşe başında olduğu</p>
<p>için giderler. Kontrolün bizde olduğunu düşünmeyi severiz. Suyu meşrubata yeğliyorsak bunu istediğimiz için yaptığımızı&#160;varsayarız. Oysa gerçek şudur ki her gün yaptığımız eylemlerin&#160;çoğu, amaçlı bir güdü ve tercihle değil, o şeyin en göz önündeki&#160;seçenek olmasıyla biçimlenir.</p>
<p>Her canlının dünyayı algılamak ve anlamak için kendine ait yöntemleri vardır. Kartallar yabana atılmayacak bir uzun mesafe&#160;görüşüne sahiptir. Yılanlar hayli duyarlı dilleriyle “havanın tadını&#160;alarak” koku alabilir. Köpek balıkları suda yakındaki balıkların&#160;neden olduğu düşük miktardaki elektriği ve titreşimleri saptayabilir. Bakterilerin bile ortamlarındaki zehirli kimyasalları&#160;saptamalarına imkân veren kemoreseptörleri, yani minik duyu&#160;hücreleri vardır.</p>
<p>İnsanlarda algı duyusal sinir sistemi tarafından yönetilir. Dünyayı; görme, işitme, koku, dokunma ve tat duyularıyla algılarız.&#160;Ancak uyarıcıları algılamamızın başka yolları da vardır. Kimi&#160;bilinçli ama çoğu bilinçsizdir. Örneğin fırtınadan önce sıcaklığın&#160;ne zaman düştüğünü ya da karın ağrısı sırasında karnınızdaki&#160;acının ne zaman şiddetlendiğini ve taşlı bir zeminde yürürken&#160;dengenizi kaybettiğinizi “fark edebilirsiniz.” Vücudunuzdaki reseptörler, kanınızdaki tuz miktarı ya da susayınca bir şey içme&#160;ihtiyacı gibi çok çeşitli içsel uyarıcıları fark eder.</p>
<p>Öte yandan insanın duyusal becerileri arasında en güçlü olan, görme duyusudur. İnsan vücudunda yaklaşık on bir milyon&#160;duyusal reseptör bulunmaktadır. Bunların yaklaşık on milyonu&#160;görmeye ayrılmıştır. Bazı uzmanlar beynin kaynaklarının yarısının görme için kullanıldığını tahmin ediyorlar. Görme duyusuna diğer hepsinden daha bağımlı olduğumuz düşünüldüğünde,&#160;görsel işaretlerin davranışlarımız üstünde en büyük katalizör&#160;olması sürpriz olmamalı. Bu nedenle, <span style="font-style:italic;">gördüklerinizde</span> küçük bir&#160;değişiklik, <span style="font-style:italic;">yaptıklarınızda</span> büyük bir kaymaya yol açabilir. Sonuç</p>
<p>olarak, üretken işaretlerle dolu ve üretkenlikten uzak işaretlerden arındırılmış ortamlarda yaşamanın ve çalışmanın ne kadar önemli olduğunu siz tahmin edin.</p>
<p>Neyse ki bu açıdan önemli bir haberimiz var. Ortamınızın kurbanı olmak zorunda değilsiniz. Mimarı da olabilirsiniz.</p><h5><a id="bookmark9"></a><span style="font-weight:bold;">ORTAMINIZI NASIL BAŞARIYA YÖNELİK TASARLAYABİLİRSİNİZ</span></h5>
<p>1970’lerin enerji krizi ve petrol ambargosu sırasında HollandalI araştırmacılar ülkenin enerji kullanımını dikkatle incelemeye&#160;başladılar. Amsterdam yakınlarında bir banliyöde, bazı ev sahiplerinin, evleri aynı boyutta olmasına ve elektriği aynı fiyata&#160;almalarına rağmen komşularından yüzde 30 daha az enerji harcadıklarını saptadılar.</p>
<p>Bu mahalledeki evlerin bir özellik dışında neredeyse birbirinin aynısı olduğu anlaşıldı: elektrik saatlerinin yerleri. Bazı evlerde saat bodruma yerleştirilmişti. Diğerlerinde üst katta, ana&#160;koridordaydı. Tahmin edeceğiniz gibi elektrik saati ana koridorda&#160;olan evler daha az elektrik harcıyordu. Enerji kullanım miktarı&#160;görünür ve takibi kolay olduğunda insanlar davranışlarını değiştiriyorlardı.</p>
<p>Her alışkanlık bir işaretle başlar ve göze çarpan işaretleri fark etme olasılığımız daha yüksektir. Ne yazık ki yaşadığımız&#160;ve çalıştığımız ortamlar, davranışı tetikleyecek bariz bir işaret&#160;olmadığı için genellikle bazı eylemleri <span style="font-style:italic;">gerçekleştirmemeyi</span> kolaylaştırır. Gitar dolapta kapalı dururken gitar pratiği <span style="font-style:italic;">yapmamak&#160;</span>kolaydır. Kitaplık misafir odasının köşesindeyken kitap <span style="font-style:italic;">okumamak&#160;</span>kolaydır. Kilerde gözünüzden uzak olduklarında vitaminlerinizi&#160;<span style="font-style:italic;">almamak</span> kolaydır. Bir alışkanlığı kıvılcımlandıran işaretler belli&#160;belirsiz ya da gizli olduklarında yok sayılmaları kolaydır.</p>
<p>Mukayese edildiğinde, bariz görsel işaretler yaratmak dikkatinizi arzulanan bir alışkanlığa çekebilir. 1990’ların başında Amsterdam’daki Schiphol Havaalam’mn temizlik personeli her&#160;pisuvarın ortasına sineğe benzeyen küçük bir çıkartma koydu.&#160;Anlaşılan erkekler pisuvarın karşısına geçtiklerinde böcek sandıkları şeylere nişan alıyorlardı. Çıkartmalar hedefi tutturmalarını&#160;iyileştirdi ve pisuvarların etrafına “sıçratmalar” önemli ölçüde&#160;azaldı. Daha ileri analizler de çıkartmaların tuvalet temizlik&#160;maliyetlerini yılda yüzde 8 oranında azalttığını gösterdi.</p>
<p>Belirgin işaretlerin gücünü kendi hayatımda da tecrübe ettim. Elmalarımı marketten alıp buzdolabının alt kısmındaki&#160;sebzelik kısmına koyuyor, sonra da tamamen unutuyordum. Aklıma geldiklerinde bozulmuş oluyorlardı. Onları görmediğim&#160;için yemiyordum.</p>
<p>Bir süre sonra kendi tavsiyeme uyup ortamımı yeniden tasarladım. Büyük bir sergileme kâsesi edinip onu mutfak tezgâhının ortasına koydum. Bir daha elma aldığım zaman orada,&#160;onları görebileceğim bir yerde yerlerini aldılar. Sihir gibi, sırf&#160;gözden uzakta değil de açıkta oldukları için günde birkaç elma&#160;yemeye başladım.</p>
<p>îşte ortamınızı yeniden tasarlamanın ve tercih ettiğiniz alışkanlıklarınızın işaretlerini daha belirgin hale getirmenin&#160;birkaç yolu:</p>
<p>« Geceleri alacağınız ilacı hatırlamak istiyorsanız onu doğruca banyo tezgâhına, lavabonun yanma koyun.</p>
<p>« Daha sık gitar çalma egzersizi yapmak istiyorsanız gitar standınızı oturma odasının ortasına yerleştirin.</p>
<p>■ Daha fazla teşekkür notu göndermeyi hatırlamak istiyorsanız masanızın üstünde kırtasiye malzemeleri bulundurun.</p>
<p>» Daha fazla su içmek istiyorsanız her sabah birkaç şişe su doldurup şişeleri evin çeşitli yerlerine, sık geçilen yerlere&#160;yerleştirin.</p>
<p>Bir alışkanlığı hayatınızın büyük bir parçasına dönüştürmek istiyorsanız, işareti ortamınızın büyük bir parçasına dönüştürün.&#160;En ısrarcı davranışların genelde birden fazla işareti olur. Bir&#160;sigara tiryakisini sigara yakmaya iten farklı olayları bir düşünün: araba kullanmak, bir arkadaşının sigara içtiğini görmesi,&#160;işte strese girmek vs.</p>
<p>Aynı strateji iyi alışkanlıklar için de kullanabilir. Etrafınıza tetikleyiciler serpiştirerek alışkanlığınızı gün boyunca düşünme&#160;olasılığınızı artırırsınız. En iyi tercihin en bariz olan haline gelmesine özen gösterin. İyi davranışların işaretleri gözünüzün önünde&#160;olduğunda daha iyi kararlar almak kolay ve doğal olacaktır.</p>
<p>Ortam tasarımı sadece dünyayla ilişki kurma şeklimizi etkilediği için değil, bunu nadiren yaptığımız için de çok güç-lüdür. Çoğu insan başkalarının onlar için yarattığı dünyalarda&#160;yaşar. Ancak yaşadığınız ve çalıştığınız yerleri olumlu işaretlere&#160;açıklığınızı artırarak ve olumsuzlara açıklığınızı azaltarak değiştirebilirsiniz. Ortam tasarımı, kontrolü geri almanıza ve kendi&#160;hayatınızın mimarı olmanıza olanak sağlar. Kendi dünyanızın&#160;sadece tüketicisi değil, tasarımcısı da olun.</p><h5><a id="bookmark10"></a><span style="font-weight:bold;">BAĞLAM İŞARETTİR</span></h5>
<p>Bir alışkanlığı tetikleyen işaretler başlangıçta çok belirli olabilir ancak zamanla alışkanlıklarınız tek bir tetikleyiciyle değil, davranışı çevreleyen <span style="font-style:italic;">bağlamın</span> tamamıyla ilişkilendirilir.</p>
<p>Örneğin pek çok insan sosyal ortamlarda, yalnızken içeceğinden daha fazla içer. Tetikleyici genellikle tek bir işaretten</p>
<p>çok, durumun tamamıdır: diğer arkadaşlarınızın içki sipariş etmesini izlemek, bardaki müziği duymak, fıçı biraları görmek...</p>
<p>Zihinsel olarak alışkanlıklarımızı, gerçekleştirildikleri yerlere -ev, ofis, spor salonu- atfederiz. Her mekân belli alışkanlık ve rutinlerle bağlantı geliştirir. Çalışma masanızın, mutfak tezgâhınızın üstündeki ve yatak odanızdaki nesnelerle belli bir&#160;ilişki kurarsınız.</p>
<p>Davranışımızı ortamdaki nesnelerle değil, onlarla olan ilişkimiz tanımlar. Aslında bu, ortamın davranışınız üstündeki etkisini&#160;düşünmenin faydalı bir yoludur. Ortamı nesnelerle dolu olarak&#160;düşünmeyi bırakın. İlişkilerle dolu olarak düşünmeye başlayın.&#160;Etrafınızdaki alanlarla nasıl etkileşim kurduğunuzu düşünün. Bir&#160;insan için kanepesi her gece bir saat kitap okuduğu yerdir. Bir&#160;başkası için iş sonrası televizyon izlediği ve bir kâse dondurma&#160;yediği yerdir. Farklı insanların aynı yerle ilişkilendirdiği farklı&#160;anıları -ve dolayısıyla farklı alışkanlıkları- olabilir.</p>
<p>İyi haber ne mi? Kendinizi belli bir alışkanlığı belli bir bağlamla ilişkilendirecek şekilde eğitebilirsiniz.</p>
<p>Bir çalışmada bilim insanları uykusuzluk çeken hastalara yatağa sadece kendilerini yorgun hissettiklerinde girmeleri talimatını verdi. Hastalara uykuya dalamazlarsa uykuları gelene&#160;kadar farklı bir odada oturmaları söylendi. Zaman içinde denekler&#160;yatak bağlamını uyuma eylemiyle ilişkilendirmeye başladılar&#160;ve yatağa girdikleri zaman uykuya daha hızlı dalmaları kolaylaştı. Beyinleri uyumanın o odada olan tek eylem -telefonlarına&#160;bakmadan, TV izlemeden, gözlerini saate dikmeden- olduğunu&#160;öğrendi.</p>
<p>Bağlamın gücü önemli bir stratejiyi de açığa çıkarıyor: Alışkanlıklar yeni bir ortamda daha kolay değiştirilebilir. Yeni bir ortam sizi mevcut alışkanlıklarınıza doğru iten belirsiz tetikle-yicilerden ve işaretlerden kaçmanıza yardımcı olur. Yeni bir yere</p>
<p>-farklı bir kafe, parkta bir bank, odanızın nadiren kullandığınız bir köşesi- gidip orada yeni bir rutin oluşturun.</p>
<p>Yeni bir alışkanlığı yeni bir bağlamla ilişkilendirmek rekabetçi işaretlerin karşısında yeni bir alışkanlık yaratmaktan daha kolaydır. Her gece odanızda televizyon izliyorsanız yatağa erken girmek zor olabilir. Oturma odanızda sürekli video&#160;oyunu oynuyorsanız orada dikkatiniz dağılmadan çalışmak zor&#160;gelebilir. Ama normal ortamınızın dışına çıktığınızda davranışsal önyargılarınızı arkada bırakırsınız. Eski çevresel işaretlerle&#160;savaşmak zorunda kalmamanız yeni alışkanlıkların kesintisiz&#160;oluşmasına olanak sağlar.</p>
<p>Daha yaratıcı bir şekilde mi düşünmek istiyorsunuz? Daha büyük bir odaya, teraslı bir çatı katına ya da mimarisi güçlü bir&#160;binaya taşının. Mevcut düşünce kalıplarınızla bağlantılı da olan,&#160;günlük işlerinizi yaptığınız yerden uzaklaşın.</p>
<p>Daha sağlıklı beslenmeye mi çalışıyorsunuz? Her zaman gittiğiniz markette otomatiğe bağlayarak alışveriş yapıyor olmanız çok olasıdır. Yeni bir market deneyin. Beyniniz markette&#160;neyin nerede olduğunu otomatik olarak bilmediğinde sağlıksız&#160;yiyeceklerden kaçınmanız da kolaylaşacaktır.</p>
<p>Yepyeni bir ortama ulaşamadığınızda mevcut ortamı yeniden tasarlayın ya da düzenleyin. îş, ders çalışma, egzersiz, eğlence&#160;ve yemek pişirme için ayrı bir alan yaratın. Faydalı bulduğum&#160;bir düstur şudur: “Tek alan, tek kullanım.”</p>
<p>Girişimci olarak kariyerime başladığımda sıklıkla kanepemde ya da mutfak masasında çalışırdım. Akşamları işi bırakmakta&#160;zorlanıyordum. İş saatinin bitmesi ile kişisel saatin başlaması&#160;arasında net bir ayrım yoktu. Mutfak masası ofisim miydi, yemek&#160;yediğim yer mi? Kanepe gevşediğim yer miydi, yoksa e-postalarımı gönderdiğim yer mi? Her şey aynı yerde oluyordu.</p>
<p>Birkaç sene sonra nihayet ayrı bir çalışma odamın olabileceği bir eve taşınabildim. Birden iş “o odanın içinde”, özel hayat ise “o odanın dışında” olan bir şeye dönüştü. îş hayatı ile&#160;ev hayatı arasında net bir ayrım olunca beynimin profesyonel&#160;yanını kapatmak kolaylaştı. Her odanın öncelikli bir kullanımı&#160;vardı. Mutfak yemek pişirmek içindi. Ofis ise çalışmak için.</p>
<p>Bir alışkanlığın bağlamını diğerine karıştırmaktan mümkün olduğunca kaçının. Bağlamları karıştırmaya başladığınız zaman alışkanlıkları da karıştırmaya başlarsınız ve genellikle en&#160;kolaylar galip gelir. Modern teknolojinin çok yönlülüğünün hem&#160;bir güç hem de zaaf olmasının bir nedeni budur. Telefonunuzu&#160;her türlü görev için kullanabilmeniz onu güçlü bir aygıt kılar.&#160;Ama telefonunuzu neredeyse her şeyi yapmak için kullanabildiğinizde onu tek bir görevle ilişkilendirmek güçleşir. Üretken&#160;olmak istiyorsunuz ama aynı zamanda telefonunuzu her açtığınızda sosyal medyada dolaşmaya, e-postalarınıza bakmaya ve&#160;video oyunları oynamaya şartlanmışsınız. Bu, işaretlerin birbirine&#160;karışması halidir.</p>
<p>“Anlamıyorsunuz. New York’ta yaşıyorum. Dairem bir akıllı telefon boyutunda. Her odanın birden fazla rolü üstlenmesi gerek,” diye düşünüyor olabilirsiniz. Haklısınız! Alanınız kısıtlıysa&#160;odanızı faaliyet sahalarına bölebilirsiniz: okumak için bir koltuk,&#160;yazmak için bir çalışma masası, yemek yemek için bir masa.&#160;Aynını dijital alanlarınız için de yapabilirsiniz. Bilgisayarını sadece yazmak, tabletini bir şeyler okumak ve telefonunu sosyal&#160;medya ve mesajlaşma için kullanan bir yazar tanıyorum. Her&#160;alışkanlığın bir yuvası olmalı.</p>
<p>Bu stratejiye bağlı kalmayı başarırsanız her bağlam belli bir alışkanlık ve bir düşünce şekliyle ilişkilendirilir. Alışkanlıklar&#160;bu tür öngörülebilir koşullarda serpilir. Odaklanma, çalışma&#160;masanızda oturduğunuzda otomatik olarak gelir. Bu amaç için</p>
<p>tasarlanmış bir alanda gevşemeniz kolaylaşır. Yatak odanızda olan tek şey uyku olduğunda uykuya dalmanız daha hızlı olur.&#160;İstikrarlı ve öngörülebilir davranışlar istiyorsanız istikrarlı ve&#160;öngörülebilir bir ortama ihtiyacınız var.</p>
<p>Her şeyin bir yerinin ve amacının olduğu istikrarlı bir ortam, alışkanlıkların kolayca oluşabileceği bir ortamdır.</p><h4><a id="bookmark11"></a>-Bölüm Özeti-</h4>
<p>Bağlamda küçük değişiklikler zaman içinde davranışta büyük değişikliklere yol açabilir.</p>
<p>Her alışkanlık bir ipucuyla başlar. Çarpıcı işaretleri fark etme olasılığımız daha fazladır.</p>
<p>İyi alışkanlıkların işaretlerinin ortamınızda görünür olmasını sağlayın.</p>
<p>Alışkanlıklarınız zamanla sadece tek bir tetikleyiciyle değil, davranışı çevreleyen bağlamın tamamıyla ilişki-lendirilir. Bağlam işarete dönüşür.</p>
<p>Yeni ortamlarda yeni alışkanlıklar inşa etmek daha kolaydır çünkü eski işaretlerle savaşmanız gerekmez.</p>
</body>
</html>