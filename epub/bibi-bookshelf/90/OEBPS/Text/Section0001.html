<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>SIZ_KIMI_KANDIRIYORSUNUZ.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="SIZ_KIMI_KANDIRIYORSUNUZ.html" xml:lang="tr-TR" xmlns:xml="http://www.w3.org/XML/1998/namespace">
    <div class="Basic-Text-Frame">
      <p class="duz-yaz-"><span class="duz-yaz-" style="font-size:1em;" xml:lang="tr-TR"><br />
      <br /></span></p>

      <p class="basl-k"><span class="bold-yaz-" xml:lang="tr-TR">Latife Hanım’dan Başbakan Erdoğan’a mektup</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sayın Başbakan,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Birinci Cumhurbaşkanımız Atatürk’ün eşi de türbanlıydı.” şeklindeki açıklamanız üzerine bu mektubu tarihe karşı bir borç duygusuyla kaleme aldım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bilmenizi isterim ki, zorunluluk olmadığı dönemlerde ne ben ne de ailem hiçbir zaman başörtüsü kullanmadık.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Londra’da Chislehurst Tudor Hall School ve Paris’teki Sorbonne Üniversitesi’nde okurken başım açıktı. Pasaportumdaki fotoğrafımda bile başım açıktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İzmir’deki yaşamımda da örtünmedim. Sadece sokağa çıktığım zaman mecburen başıma bir örtü geçiriyordum. Bu örtünme benim kişisel isteğim değildi. Dönemin gelenekleri-âdetleri bunu emrediyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başörtüsüne ilişkin Osmanlı hukukunda zorunlu bir yasa olmamasına rağmen, başınızın, yüzünüzün açık olması kadı huzuruna çıkarılıp kınanmanıza neden olurdu. Bir kadının bu kınamaya maruz kalması ise itibarının-namusunun yok olması demekti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu nedenle örtünmeye mecburdum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">25 Kasım 1925’deki Şapka Kanunu ile başlayıp, 3 Aralık 1934’te çıkan 2596 Sayılı Kanun ve 18 Şubat 1935’te çıkan 2933 Sayılı Kıyafet Yasaları’yla süren reformlar kadınların giyim konusunda tamamen özgürleşmesini sağladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve ben de örtüyü kaldırıp attım.</span></p>

      <p class="x-iir--d-rtl-k-ilk-m-sra"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sayın Başbakan,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Büyük Önder Mustafa Kemal’le evlendikten sonra mecburen, devlet görevi gereği örtündüm.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak benim örtüm biraz farklıydı: Döneme göre modern giyiniyordum; çarşaf giymiyor, peçe takmıyordum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yüzümü tümden açık bırakan kendime özgü başörtüm, tayyörlerim, pelerinlerim, çizmelerim, elmas küpelerimle o dönem için çok farklı bir giyim tarzına sahiptim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu tarz, yabancı gazetelerde haber bile oldu.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">17 mart 1923 tarihli İngiltere’de yayınlanan</span> <span class="italik-yaz-" style="font-size:1em;" xml:lang="tr-TR">London Illustrated News</span> <span class="duz-yaz-" style="font-size:1em;" xml:lang="tr-TR">ile ABD’de yayınlanan 14 mart 1923 tarihli</span> <span class="italik-yaz-" style="font-size:1em;" xml:lang="tr-TR">New York Times</span> <span class="duz-yaz-" style="font-size:1em;" xml:lang="tr-TR">gazetelerine göz atarsanız, Türk kadının özgürlük simgesi olarak beni gösterdiklerini görürsünüz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Diğer yandan, Büyük Önder Atatürk’le birlikte erkek meclislerinde bulunmam, lokantalara gitmem, toplantılarda bacak bacak üstüne atmam da yadırganıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu nedenle gizli bir örgüt olan “Anadolu Osmanlı İhtilal Komitesi”, benim kıyafetim ve davranışlarımı kastederek, “Yarın senin de karı ve kızının bu hallere getirileceğini, ırz ve namusunun mubah kılınacağını düşün, vicdanına kulak ver, dininin namusunun ne kıratta bir Millet Reisi elinde oyuncak olduğunu anla! Ey Müslüman, fazla söze hacet yok, din ve ırk ocağımızın haremine kadar uzanan bu eli bugün kırmazsan dinine Kuran’ına, ırz ve namusuna ebediyen veda et” şeklinde bildiriler dağıttı. Ben yılmadım ve hiç korkmadım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sayın Başbakan,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Önemle belirtmek istiyorum: “Atatürk’ün eşi de başörtülüydü.” polemiği yarın tehlikeli tartışmalara neden olabilir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Birileri çıkıp “Atatürk’ün döneminde içki yasaktı, halifelik kurumu vardı, laiklik yoktu, kadınlara çalışma izni yoktu” diyebilir!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oysa bunlar da tıpkı “benim başörtüm” gibi dönem şartları altında değerlendirilmesi gereken konulardır.</span></p>

      <p class="x-iir--d-rtl-k-ilk-m-sra"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sayın Başbakan,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Devlet görevi gereği, siyasal kriz çıkmaması için, kısa bir süre zorunlu olarak giydiğim başörtüsünün bu şekilde değerlendirilmesine çok üzülüyorum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ayrıca düşünüyorum da, bu polemiği çıkaranlar, “Cumhurbaşkanı eşinin başının açık olması gerekiyor” diyenlerle aynı safta olduklarının farkındalar mı acaba?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Unutmayınız ki bizim dönemimizde de bazı çevreler, “Cumhurbaşkanı eşinin başının kapalı olması gerekiyor” diyordu! Yazdığım gibi, bunu devlet görevi olarak kabul ettim ve örtündüm.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Madem böyle bir tartışmanın doğmasına neden oldunuz, şimdi size soruyorum: Sayın Hayrünisa Gül de tıpkı benim yaptığımı yapar, başörtü meselesini devlet görevi sayar ve başını açar mı?</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sayın Başbakan,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu gereksiz tartışmalarla beni siyasete “malzeme” yaptırmayınız lütfen.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Size çalışmalarınızda başarılar diler, kuracağınız 60. Hükümet’in vatanımıza, milletimize hayırlar getirmesini dilerim.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Saygılarımla,</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Latife Mustafa Kemal</span></p>

      <p class="ikon"><span class="ikon" style="font-size:1em;" xml:lang="tr-TR"><img alt="icon2b_fmt.jpeg" class="image" height="43" src="../Images/icon2b_fmt_fmt.png" width="41" /></span></p>

      <p class="bolum-ad-"><span class="bolum-ad-" style="font-size:1em;" xml:lang="tr-TR">2. bölüm</span></p>

      <p class="bolum-ad--2--sat-r"><span class="bolum-ad-" style="font-size:1em;" xml:lang="tr-TR">Nakşibendi cumhuriyeti</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Önce bir tespit yapalım:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başbakan Erdoğan başta olmak üzere AKP’nin “siyasal dili” Milli İslamcılığın kökeninde Nakşibendi bir şeyh var: Şeyh Ahmed Ziyaüddin Efendi...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nakşibendi Gümüşhanevi Dergâhı’nın kurucusu Şeyh Ahmed Ziyaüddin Efendi’nin, 1838’deki Osmanlı-İngiliz Ticaret Anlaşması’na tepki olarak hayata geçirdiği kampanyası, bugün tartıştığımız “Dindar milliyetçi olur mu?”, “Türk İslamcılığı” polemiklerine biraz ışık tutuyor...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başbakan Recep Tayyip Erdoğan ne zaman milliyetçiliği ağır basan bir demeç verse, muhalefet kendisini hemen “takiye” yapmakla itham ediyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İslamcılar-tarikatlar-dergâhlar ulusalcı/milliyetçi olabilir mi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu soru Yeni Osmanlılar’dan günümüze, 150 yıldır sorulup duruluyor...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“İslamcılık” ve “milliyetçilik”; bu iki kavramın 150 yıllık “ilişkisi” aslında hep işbirliği şeklindedir; çoğunlukla birlikte hareket etmişlerdir. Bazen araya kısa süreli ayrılıklar girse de, iki akım hiçbir zaman “can düşmanı” olmamıştır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu “ebedi dostluğun” temelinde Nakşibendi Şeyh Ahmed Ziyaüddin Efendi gibi din adamlarının da etkisi vardır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu girişten sonra soru şudur: Bazen milliyetçi söylemlerde bulunan Başbakan Erdoğan “takiye” mi yapmaktadır; yoksa Gümüşhanevi Dergâhı’nın kurucusu Şeyh Ziyaüddin Efendi’nin “Milli İslamcılık” yolundan mı yürümektedir?...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Neden bunlar hiç tartışılmıyor?...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İstanbul’daki Nakşibendi Gümüşhanevi Dergâhı özellikle son 50 yılın en ünlü/bilindik tekkelerinden biridir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dergâh, Abdullah Gül’le ikinci kez cumhurbaşkanını çıkardı; birincisi rahmetli Turgut Özal’dı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tekkenin müritlerinin çoğunu siyasi hayattan tanıyorsunuz: Necmettin Erbakan, Korkut Özal, Recai Kutan, Kemal Unakıtan, Hüsnü Doğan, Hasan Aksay, Erdem Beyazıt, Temel Karamollaoğlu, Bahri Zengin, Kahraman Emmioğlu, Yahya Oğuz, Cevat Ayhan, Prof. Cevat Akşit, Prof. Osman Çataklı, Prof. Orhan Okyay, Lütfi Doğan vb.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Listeye baktığımızda şunu rahatlıkla söyleyebiliriz; son 25 yıldır –ufak kesintilere rağmen– Türkiye’yi, Gümüşhanevi Dergâhı yönetmektedir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunun tesadüf olup olmadığı ayrı bir tartışma konusudur...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu nedenle dergâhla ilgili biraz bilgi sahibi olmamız gerekiyor:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gümüşhanevi Tekkesi’nin kurucusu Şeyh Ahmed Ziyaüddin Efendi (1813-1893), Gümüşhaneli bir tüccarın oğluydu. Babasının tüccar olmasını istemesine rağmen, İstanbul’a gelerek önce Beyazıt, ardından da Mahmut Paşa medreselerinde okudu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Kürt Hoca” lakabıyla tanınan Nakşibendi Şeyhi Abdurrahman el-Harputi’nin öğrencisi oldu. 1844’te müderrislik icazeti aldı; Beyazıt Medresesi’nde dersler vermeye başladı.1848’te, Üsküdar’daki Alacaminare Tekkesi’nde Mevlânâ Halid-i Bağdadi’nin halifelerinden Abdülfettah el-Ukari’yle tanıştı. Onun aracılığıyla Trablusşam müftüsü Ahmed Ervadi’ye bağlandı.</span></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Mecmuatül-Ahzab</span> <span class="duz-yaz-" style="font-size:1em;" xml:lang="tr-TR">adlı kitabı derledi. Ömrünün 28 yılını kitap çalışmalarına verdi. İçinde on sekiz bin eser bulunan dört kütüphanesi vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1859’da Cağaloğlu’ndaki Fatma Sultan Camii’nde ilk irşada başladı; ve işte burası zamanla Gümüşhanevi Dergâhı olarak ün kazandı.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şimdi burada biraz soluklanalım... Ve Osmanlı Devleti’nin tarihsel bir dönemecine gidelim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">16 ağustos 1838.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sadrazam Reşid Paşa, yakın arkadaşı İngiliz Elçisi Lord Stratford Canning’le –bugün İ.Ü. Sosyal Tesisi olarak kullanılan İstinye’deki– yalısında Osmanlı-İngiltere Ticaret Antlaşması’nı imzaladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Benzer antlaşma aynı yıl Avrupa’nın öteki devletleriyle de yapıldı.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu ticari antlaşmalarla, Osmanlı devleti dış ticaretteki tekel düzenini yıktı; ithalat önündeki –başta vergiler olmak üzere– tüm engelleri kaldırdı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Özetle, Osmanlı pazarı, ucuz ithal mallar cenneti yapıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu antlaşmalarla Osmanlı pazarına yabancı sermaye, yabancı bankalar ve borsa geldi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dönemin bugünden pek farkı yoktu; Midhat Paşa ve Namık Kemal gibi münevverler bile borsada oynamaya başladılar. Öyle ya bir koyup üç kazanacaklardı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tabii hep kaybettiler, tıpkı Osmanlı Devleti gibi...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Haklı olarak, “tüm bu olanların; –yabancı sermayenin, borsanın– Şeyh Ahmed Ziyaüddin Efendi’yle ne ilgisi var” diye soruyorsunuz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anlatayım: Ahmed Ziyaüddin Efendi, Osmanlı pazarının yabancı sermayenin eline geçişini engellemek; gelen yabancı bankaları fonksiyonsuz hale getirmek ve yerli sermaye birikimi oluşturmak için yardım sandıkları kurdu. Amacı, yabancı sermayeye karşı ulusal/yerli sermayeyi güçlendirmekti! Bu nedenle, iş kurmak isteyen yetenekli kişilerle ortaklık yoluyla şirketler kurdu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İlk kez Nakşibendi bir dergâh, “Türkler Müslümanlığı sadece oruç tutup-namaz kılmak zannediyor” anlayışını yıktı! Tekkelerin sadece uhrevi dünyayla ilgilendiğini sananları yanılttı! Dinsel olan ile dünyevi olan arasında bir köprü kurmuştu dergâh.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Milli sermayeyi oluşturmayı amaçlayan bu sandıklar, aslında Nakşibendilerin tarihleri boyunca Osmanlı’ya karşı ilk “siyasal” tepkileridir...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir tasavvufi tekkenin –Gümüşhanevi Dergâhı’nın– dünyevi işlerle uğraşmasının çeşitli nedenleri vardı kuşkusuz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama öncelikle bir sebebin üzerinde durmak istiyorum:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yerli sermaye birikimi oluşturmayı amaçlayan sandıkların kurulma dönemi, milliyetçiliğin Avrupa’da “icat olduğu” XIX. yüzyıldır. Yani, 1789 Fransız İhtilali’yle dünyaya yayılan ulusalcılık/milliyetçilik rüzgârlarının, artık Osmanlı’yı da derinden etkilediği bir dönemdir bu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“İslamcılık” ve “milliyetçilik” kavramlarının, Osmanlı siyasal düşünce tarihinde yer almaya başladığı ve tartışıldığı bir dönemdir bu yıllar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dergâh bu rüzgârdan etkilenmişti...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’de her siyasal çevrenin kendi milliyetçilik tanımı vardır; doktrin sanki bukalemunvaridir!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oysa terminolojik anlamı nettir: “Kendi ulusal pazarını/piyasanı korumak.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O halde: Şeyh Ahmed Ziyaüddin Efendi sadece, Gümüşhanevi Dergâhı’nı kuran bir din adamı değildi. O, aynı zamanda Osmanlı piyasasını Batı sermayesine karşı koruyan bir milliyetçiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Ahmed Ziyaüddin Efendi’nin ailesinin tüccar olması, halifelerinin-müritlerinin çoğunun esnaflıktan gelmesi de, bu “milli duruşun” sebeplerinden biriydi kuşkusuz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evet, bu karşı gelmenin altında, dergâhın “şehirli tüccar damarı”nın olduğu gerçeği vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Örnek vermek gerekirse; Eğinli Mustafa Feyzi Efendi “Kâtip”diye tanınıyordu; Lastikçi Murtaza Ticarethanesi başta olmak üzere İstanbul’daki bazı büyük şirketlerin muhasebe hizmetlerini yürütmüştü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yine Şeyh Ahmed Ziyaüddin’nin halifelerinden Abdülaziz Bekkine’nin babası Kazanlı tüccar Haris Efendi, Asmaaltı’nda toptan yağ ticaretiyle meşguldü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı ve Cumhuriyet bürokratlarının, öğretim üyelerinin, üniversite öğrencilerinin Nakşibendi Gümüşhanevi Dergâhı’na gitmelerinin nedenleri arasında bu “milli duruşun” payı yok mu sanıyorsunuz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ahmed Ziyaüddin Efendi’nin “milli İslamcılık” yolundan dergâhın diğer şeyhleri de gitti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı’da kurulan “Milli Sandıklar”, Cumhuriyet’te (adını dergâhtan alan) fabrikaya dönüştü. Gümüşhanevi Dergâhı Şeyhi Mehmet Zahid Kotku’nun öncülüğünü yaptığı, tarımsal sulamada kullanılan 5-15 beygir gücünde pompa üreten “Gümüş Motor” fabrikasının kurulmasına, işte tam bu perspektiften bakmamız gerekiyor...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yol benzerdi: Ulusal pazarı koruyan millici bir İslam...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarihe farklı bakmayı öğrenmeliyiz; ezberimizi bozmalıyız.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gümüşhanevi Dergâhı’nda “uhrevi dünyanın” yanında, “dünyevi iktisatın” bu derece rol oynamasına “tesadüfi” deyip geçemeyiz...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“İslami Calvanizmi” yani Müslümanlığın kapitalizmle (serbest piyasayla) bağdaşabileceğini ilk telaffuz eden münevver kimdi: Prof. Sabri Ülgener (1911-1983).</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki Prof. Ülgener nerede dünyaya geldi? Gümüşhanevi Dergâhı’nda! Prof. Ülgener’in anne ve babası Şeyh Ahmed Ziyaüddin Efendi’nin müridi ve Gümüşhanevi Dergâhı’nın sürekli bakıcısıydılar...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu örneklerden sonra Gümüşhanevi Dergâhı’nın salt “öteki dünyayla” ilgili olduğunu nasıl düşünebiliriz?..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir örnek daha vermeme izin verin. Bu dergâhın önemli silsilelerinden biri de Ömer Ziyaadin’dir. Kendisi daha ziyade hukuk açısından dergâha katkı yapmıştı ki, hazırladığı bir anayasa taslağı (bugün tek sureti Washington Kütüphanesi’ndedir) Atatürk tarafından görüldüğünde “Ben böyle adamlar arıyorum” deyip onu arattırdığında Hakk’ın rahmetine kavuşmuştu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Uzatmayayım: Türkiye’de siyasal İslamcılığın gelişimi ve değişimi üzerinde milliyetciliğin ciddi etkileri hep oldu. Başbakan Erdoğan’ın dünyaya gelen torununa “Mehmed Âkif” adını vermesini de bu anlamda düşünmeliyiz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kısaca: AKP’nin topoğrafyasını çıkardığımızda milliyetçilik damarının olduğunu görürüz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu arada: Özellikle son 25 yıldır Türkiye piyasasını yabancı sermayeye açan siyasal kararların altında, Gümüşhanevi Dergâhı müritlerinin imzalarının bulunması da, tarihin garip bir cilvesi!...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunun siyasal terminolojideki adı oportünizmdir! Yani dönekliğin siyaset bilimince söylenişi.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O soru yine karşımıza çıktı; “AKP Milli Görüş gömleğini çıkarmış mıdır?”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yani Türkiye’ye şeriatı getirecek midir, getirmeyecek midir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anlaşılan bu sorudan kaçamayacağız.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O halde düşüncemi yazayım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Milli Görüş hareketinin ilk partisi Milli Nizam Partisi’ydi. Faize, serbest piyasa ekonomisine, Avrupa Birliği’ne vb karşıydı. Ahlak ve fazilet kavramlarına çok vurgu yapılıyordu. Öyle ki, baldızıyla dans ederek büyük “günah işleyen” Samsun MNP İl başkanı görevden alındı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sert söylemleri vardı ve sonuçta MNP, “laik devlet niteliğinin ve Atatürk devrimciliğinin korunması prensiplerine aykırı olduğu” gerekçesiyle kapatıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Milli Görüş hareketi, 11 ekim 1972’de bu kez Milli Selamet Partisi’ni kurdu. Söylemlerini biraz yumuşattı. 14 Ekim 1973 Seçimleri’nde MSP 1,2 milyon oy aldı; yüzde 11’lik bu oyla 48 milletvekiliyle Meclis’e girdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Artık hükümet ortağı olan MSP, doğduğu MNP’den çok farklı bir görünüm arz ediyordu. Öyle ki, 26 ocak 1974’te solcu CHP’yle koalisyon hükümeti bile kurdu. Sonra ağır eleştiriler yönelttiği sağın üç partisi AP, MHP ve CGP’yle de 31 mart 1975’de 1. MC’yi (Milliyetçi Cephe) kurdu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">6 Haziran 1977 Seçimleri’nde MSP umduğunu bulamadı. Oyları ve milletvekili sayısı çok düştü. Bu seçimden sonra MSP çok sert bir siyaset izlemeye başladı. Silahlı Akıncılar kampları; laik düzene meydan okuyan Konya Mitingi gibi toplantılar bu süreçte ortaya çıktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şimdi diyeceksiniz ki, “biz AKP’yi sorduk; siz MNP ve MSP’yi anlatıyorsunuz!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anlatmamım nedeni şu: Türkiye’de iktisadi ve siyasi gelişmeler AKP’nin istediği gibi, bu beş yıllık süreçte olduğu gibi giderse şeriat filan gelmez. Ama önümüzdeki günlerde, dünyada ekonomik kriz çıkarsa bunun doğal sonucu olarak “bıçak sırtında” olan Türkiye ekonomisi altüst olur. Ve işte o zaman AKP gerçek yüzünü gösterir. AKP sertleşir. Söylemleri hep bir “suçlu” aramaya dönük olur.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O “suçlu” ise AKP’nin yapmak istediklerine karşı çıkan (!) laikler olur. Ve diyecektir ki, eğer şimdi istekleri yapılırsa kriz aşılabilir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O taleplerin ne olduğunu yazmaya gerek yok sanıyorum... Türkiye Malezya mı yoksa İran mı olur o zaman görürüz! Yok siyasi ve iktisadi alanda her şey güllük gülistanlık olur; şeriat filan gelmez hiç korkmayınız!</span></p>

      <p class="basl-k"><span class="bold-yaz-" xml:lang="tr-TR">Nâzım Hikmet’ten Bülent Ecevit’e Nakşibendi ailelerin ünlü çocukları</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu “korkutucu” değerlendirmeleri bir kenara bırakıp, Nakşibendi dergâhını tanımaya devam edelim:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yaşamı, Gümüşhanevi Dergâhı’yla kesişen ünlüler kimlerdi? Gümüşhanevi Dergâhı’nın müritleri arasında, Nâzım Hikmet’in büyükannesi Ayşe Sıdıka Hanım da vardı. Keza dergâhın müritlerinden Prof. Sabri Ülgener’in anneannesi Hatice Hanım, Ayşe Sıdıka Hanım’ın kız kardeşiydi. Yani, Nâzım Hikmet ile Prof. Sabri Ülgener kuzendiler. Bu akrabalık bağına Kurtuluş Savaşı’nın ünlü komutanı Ali Fuat Cebesoy’u da eklemek gerekiyor. Cebesoy da Ayşe Sıdıka Hanım’ın torunuydu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Prof. Ülgener’in bir diğer kuzeni de yine bir ünlü komutandı: Kâzım Karabekir!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Prof. Ülgener’in dedesi Hasan Sabri ile Kâzım Karabekir’in babası Ahmed Efendi kardeşti...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biz desek bazı çevreler inanmaz ama dinci yayınlar bu kişiler hakkında “Sabetayist” diyor! Nakşibendi dergâhı ve Sabetayistler ilginç bir ikili olmuyor mu?</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Dincilerin en büyük düşmanı siyasal liderlerin başında kim gelir: Bülent Ecevit. İyi ama, Bülent Ecevit de, Gümüşhanevi Dergâhı’nın kurucusu Ahmed Ziyaüddin Efendi’nin akrabası. Şeyh Ziyaüddin Efendi 63 yaşında Havva Seher’le evlendi. Yazar Mahmut Çetin,</span> <span class="italik-yaz-" style="font-size:1em;" xml:lang="tr-TR">Teyze ile Prenses</span> <span class="duz-yaz-" style="font-size:1em;" xml:lang="tr-TR">adlı kitabında, Havva Seher Hanım’ın, Bülent Ecevit’in anneannesinin teyzesi olduğunu yazdı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakınız, aslında yazmak istediğim şudur: O bildik belli kalıplar içinden çıkmadan konuşup tartışıyoruz. Resmi ideolojiye karşı olduğunu söyleyen aydınlar bile resmi ideolojinin argümanlarıyla konuşuyor. Gelin şu üzerimizdeki örtüyü kaldıralım, gerçeklerle yüzleşelim. Üçüncü dünya ülkelerine mahsus; karşındakini düşman görme huyumuzdan da vazgeçelim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Örneğin Gümüşhaneli Dergâhı’yla solcular hiç ilgilenmemiş. Oysa bugünlerde yeniden doğan “Müslüman sol” hareketin yıllar öncesi lideri, “İslam sosyalizmi” savunucusu Paris Sorbonne mezunu Nurettin Topçu’nun (1909-1975) hidayetine vesile olan kişi Gümüşhanevi Dergâhı Şeyhi Abdülaziz Bekkine’ydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Bekkine “İslam sosyalizmi”ne inanıyor muydu? Bilmiyorum. Bildiğim, Kazanlı hemşehrisi ünlü bir sosyalistti: Vladimir İliç Lenin...</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Bugünün liberal aydınları da dergâhlara eleştirel bir gözle bakmayı denemelidir. Gümüşhanevi Dergâhı şeyhlerinden Mehmet Zahid Kotku’nun sohbetlerini Ersin Gürdoğan</span> <span class="italik-yaz-" style="font-size:1em;" xml:lang="tr-TR">Görünmeyen Üniversite</span> <span class="duz-yaz-" style="font-size:1em;" xml:lang="tr-TR">adlı kitabında (İz Yayıncılık) derledi. Bu kitap, ismi üzerinde tartışmalar yapılan eski Başbakanlık müsteşarı yeni AKP Milletvekili Ömer Dinçer’in, Şeyh Mehmet Zahid Kotku’nun konuşmalarından aldığı notlarla derlenmiştir.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Müsteşar Dinçer’in aldığı notlardan bir örnek:</span></p>

      <p class="italik-yaz-"></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Misvakı kaçımız kullanır, bilmiyorum. Çoğumuz diş fırçasını tercih ediyoruz. Gerçekten efdal olanı misvaktır, Diş fırçası bizim değildir. (s. 65.)</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hadi gelin bununla yüzleşin. Ama kimsede o cesaret yok ne yazık ki.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve ne yazık ki, Türkiye’deki tarikatlar konusunda yeterli araştırma yoktur.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oysa o kadar çok soru var ki:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Örneğin Kürd-i Nursi hareketinden doğan Fethullah Gülen cematinin milliyetçiliğe bakışı nedir? Sık sık vurgu yaptıkları “Türk müslümanlığı” deyiminin kapsamı nedir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Balkanlar ve Orta Asya ülkelerinde okulları bulunmasına rağmen, Müslüman Arap ülkelerinde neden hiç okul açmamaktadırlar? Araplara soğukluğunun sebebi nedir?</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Soru çok: Bizde din reformlarının pozitivizm etkisiyle hep Batı’dan geldiği söylenmektedir. Peki, Yusuf Akçura’ya</span> <span class="italik-yaz-" style="font-size:1em;" xml:lang="tr-TR">Üç Tarz-ı Siyaset</span><span class="duz-yaz-" style="font-size:1em;" xml:lang="tr-TR">’i yazdıracak teorik altyapıyı veren Kazan’daki Muhammediye Medresesi neden göz ardı edilmektedir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tatar uyanışının başlıca mimarları Şehabettin Mercani, Kayyum el Nasıri, Alimcan Barudi’ler İslam’da reform yapmak gerektiğini söylemiyorlar mıydı? Kafkaslar’ın “Türk İslamı”na etkileri nedir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ahmed Ziyaüddin, Abdülaziz Bekkine, Mehmet Zahid Kotku gibi Kafkas göçmeni Nakşibendiler ile Ortadoğulu Mevlânâ Halid-i Bağdadi gibi Nakşibendi şeyhlerin bakış açıları arasında fark var mıdır?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dönüp dolaşıp geldik mi yine Nakşibendi tarikatına...</span></p>

      <p class="basl-k"><span class="bold-yaz-" xml:lang="tr-TR">“Nakşibendi Kardeşliği”nin zorlu sınavı</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mesud Barzani, Nakşibendi tarikatına bağlı Sünni Müslüman bir Kürt politikacı. PKK ise Marksist kökenden gelen milliyetçi/Kürtçü bir terör örgütü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki, Barzani nasıl oluyor da, iktidarında Nakşibendilerin olduğu, büyük çoğunluğu Sünni Müslüman Türkiye’nin değil de PKK’nın yanında duruyor? Barzani’nin safı belli, duruşu net; peki Türkiye’deki Nakşibendilerin tavrı nedir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Önce tespitlerimizi sıralayalım:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1) 2007 yılında şehit Mehmetçikleri anma ve terörü lanetleme yürüyüşlerinde, tarikatların “resmi kıyafeti” türbanlı-pardesülü kadın sayısının azlığı medyada tartışma konusu oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’deki çoğu kişi gibi ben de “absürd bir tartışma” deyip üzerinde durmadım.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">2) Bu şehit yürüyüşlerini/cenazelerini tüm gazeteler birinci sayfalarından verdi. Bir İslami gazete</span> <span class="italik-yaz-" style="font-size:1em;" xml:lang="tr-TR">(Yeni Şafak)</span> <span class="duz-yaz-" style="font-size:1em;" xml:lang="tr-TR">ise yayın politikasına hiç uymayacak şekilde, bu haberleri verirken ana sayfasında görsel malzeme olarak hep kocaman başı açık kadın fotoğrafları kullandı. Şaşırdım.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">3) Ertuğrul Özkök,</span> <span class="italik-yaz-" style="font-size:1em;" xml:lang="tr-TR">Hürriyet</span> <span class="duz-yaz-" style="font-size:1em;" xml:lang="tr-TR">gazetesinde Mesud Barzani’ye bir çağrıda bulundu: Ya komşumuz ol, ya hedefimiz! Genelkurmay Başkanı Orgeneral Yaşar Büyükanıt’tan CHP lideri Deniz Baykal’a kadar birçok çevre, bu tepkinin haklılığından bahsederken, bazı İslamcı köşe yazarları gazeteci Özkök’e ağır eleştiriler yöneltti. “Ya komşumuz ol, ya hedefimiz” uyarısının tepki almasına anlam veremedim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">4) Türkiye tek vücut olmuş Mehmetçik operasyonlarını eli yüreğinde beklerken, bazı dinci gazeteler, “Asker ‘Allah Allah’ sesleriyle savaşıyor; Genelkurmay onların türbanıyla uğraşıyor” gibi döneme hiç uygun olmayan, insanı hayretler içinde bulunduran yorumlar yazmaya başladı. “Ne oluyor?” demeye başladım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">5) Ve sonunda bu dinci gazetelerin bazı köşe yazarları, sanki aynı kalemden çıkmış gibi benzer yorumlarda bulundu:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunlara göre, Mehmetçik yürüyüşleri ile Cumhuriyet mitingleri benzerdi ve bunun nedeni Mehmetçik mitinglerini ulusalcıların organize etmeleriydi! Amaçları ise Türk Ordusu’nu Kuzey Irak’a sokarak AKP iktidarını zayıflatmaktı! Önce böyle bir komplo teorisi olamaz dedim. Sonra diğer olguları da alt alta sıralayınca “manzarayı” net görmeye başladım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunların derdi başkaydı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunlar Türk Ordusu’nun Kuzey Irak’a operasyon yapmasını istemiyordu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Meselenin AKP Hükümeti’nin yıpratılmasıyla filan pek ilgisi yoktu: Bunlar Mesud Barzani’yi koruyorlardı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki, ama neden?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nedeni tarihin derinliklerindeydi...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bugün Türkiye’nin en büyük sorunu olan Kürt isyanlarının başlangıç tarihi XIX. yüzyıldır. Osmanlı Devleti’nin zayıflığını fark eder hale gelen tebaa halklar, birer birer isyan ettiler.<br />
      Ancak Osmanlı yüzlerce yıllık askeri ve siyasi geleneğe sahip bir miras üzerinde oturuyordu. Kendisini imparator yapan özelliklerini/ faziletlerini tamamen kaybetmemişti. Tanzimat’la önce sivil-askeri reformları gerçekleştirdi. Ardından, giderek güvenilmez olan ve çıkardığı isyanlarla tehlike oluşturan, yarı-otonom Kürt derebeylerinin (ayan) ortadan kaldırılmasına karar verdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kuzey Irak’taki, Soran Emirliği’ni (1834), Bahdinan Emirliği’ni (1839), Botan Emirliği’ni (1847) ve Baban Emirliği’ni (1850) sindirdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı, yarı-otonom Kürt beyliklerini dağıtıp bölgenin siyasi yapısını değiştirirken, aynı dönemde bölgede dinsel açıdan bir başka değişim daha yaşandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu değişimin öncüsü bir din adamıydı: Şeyh Halid-i Bağdadi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Halid-i Bağdadi, 1779’da Kuzey Irak-Süleymaniye’de doğdu. Babası Pir Mikail bölgenin en büyük Kürt aşireti Caf’a mensuptu. Bağdadi’nin soyunun baba tarafından Hz. Osman’a ulaştığı rivayet ediliyordu. (İlginçtir; bölgedeki Kürt şeyhler “kutsal soy aristokrasisine” girebilmek için soylarını hep Hz. Muhammed’in ailesi Ehl-i Beyt’e dayandırmaya çalışırlar. Ama diğer yandan Kürt olduklarına da vurgu yaparlar! Ne yani Kürtleşmiş Araplar mı? Komik.)</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Halid-i Bağdadi, Kuzey Irak’ın en güçlü âlim ailelerinden, Kadiri Berzenci Ailesi’nden dersler aldı. Daha sonra Bağdat’a gitti. Hocası Şeyh Abdülkerim Berzenci’nin vefatı üzerine, onun Süleymaniye’deki medresesinin sorumluluğunu aldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1809’da Süleymaniye’yi ziyaret eden Mirza Rahimullah Azimabadi adındaki Hindistanlı bir derviş hayatını değiştirdi. Onun önerisiyle, Hindistan’a gidip Nakşibendi Şeyhi Abdullahi Dehlevi’den el aldı. Süleymaniye’ye Dehlevi’nin halifesi olarak döndü. Yani artık Kadiri değil, Nakşibendi’ydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak başta Kadiriler olmak üzere (Örneğin, Talabani aşireti tarafından) istenmeyen adam ilan edildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hatta Kadiri Şeyhi Maruf Berzenci, Bağdadi’yi, “sahtekâr, sapık, yogi” olmakla suçladı! Valiye bile şikâyet edildi. Tersine Bağdat Valisi Said’in koruması altına girdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Süleymaniye’de ilk Halidiye Tekkesi’ni kurdu. Sonraki yıllarda, başta Kuzey Irak olmak üzere kurduğu tüm dergâhlarda, medreselerde Kürtçeyi eğitim dili olarak kullandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu süreçte, Osmanlı, Kadiri Kürt Beyliği Berzenciler’e karşı hep Bağdadi’nin yanında oldu. Ve Osmanlı’nın da desteğiyle Bağdadi, Kuzey Irak’ta Kadiri tarikatının etkisini epey azalttı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1826’da hac dönüşü Şam’da koleradan ölümüne kadar binlerce müride sahip oldu. Halifeleri, şeyhlerinin ölümünden sonra da irşat çalışmalarına devam ettiler. Şanslıydılar; Osmanlı, Yeniçerileri ve Bektaşileri ezerken Nakşibendiliği “resmi tarikat” olarak benimsedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı, Horasan’dan Yesevilik’ten gelen Bektaşiliğin karşısına aynı koldan gelen Nakşibendiliği çıkarmıştı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Keza, Kürt derebeylerinin de tarikatı Kadiri’ydi. Bu tarikatın yerini de, her fırsatta devlete bağımlılığını vurgulayan Nakşibendiliğin alması şaşırtıcı değildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bugün Kuzey Irak ve Türkiye’de en güçlü tarikat “Nakşibendiye Halidiye” olmasının altında bu tür tarihsel olaylar vardır. Türkiye bölümüne geleceğiz; ama önce Kuzey Irak’taki “Nakşibendiye Halidiye” tarikatına bağlı bir aşiretten bahsetmeliyiz: Barzaniler!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı, merkezi idaresini güçlendirmek amacıyla “Kürt prenslikleri”ni bertaraf edince, bölgedeki küçük aşiretlere fırsat doğdu; Kürt beyliklere ait toprakları yağmaladılar. Kürt beyliklerinden boşalan iktidar koltuklarına, garip ve bilinmeyen şeyh figürleri sahip çıkmaya başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu küçük aşiretlerden biri de Barzaniler’di.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Barzaniler önce Baban Emirliği’ne ait Zibar yurduna el koydular. Aşirete “soyluluk” katmak için bölgenin tanınmış beyliklerinden Bahdinan ve Zibar gibi ailelerle bir dizi evlilik yaptılar. Örneğin, Mesud Barzani’nin annesi Zibar aşiretindendi. (Türkiye’deki büyük Kürt beylikleriyle de akraba olmak için –örneğin Cemilpaşazadeler’’e– kız alıp verdiler.)</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Barzani aşireti bölgedeki dinsel dönüşümden de yararlandı; Bağdadi’nin halifesi Barzani Şeyh Taceddin sayesinde Nakşibendiye Halidiye koluna mensup oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak Nakşibendilik ortodoks tarikat olmasına rağmen Barzani aşiretinde İslami olmayan pek çok töre ve uygulama vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dinsel bağnazlıkları o kadar ileri götürdüler ki, Barzani Şeyhi Abdüsselam kendini “mehdi” ilan etti!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tek dini sapkınlığı olan Barzani o değildi. Barzani Şeyh Ahmed ise kendini “Tanrı” mertebesine çıkardı! Şeyh Ahmed’in Molla Juj adındaki ateşli bir taraftarı, tüm Barzan bölgesini dolaşarak Şeyh Ahmed’in “Tanrı”, kendisinin de onun “peygamberi” olduğunu iddia etti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Müritlerinin Barzani şeyhlerine körü körüne bağlılıkları o kadar güçlüydü ki, bu müritlere “divana” ya da “deli” ismi verildi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonuçta: Uygarlığın doğduğu bölge, kültürlü “Kürt prensleri”nin ikametgâhından çıkıp, politik maceralar peşinde koşan fanatik, hırslı küçük aşiret şeyhlerinin eline kaldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Barzani aşireti her fırsatta Osmanlı’ya isyan etti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’yle ilişkileri ise inişli çıkışlı oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak Nakşibendi Barzaniler, başta Güneydoğu olmak üzere Türkiye’deki Nakşibendiler ile hep iyi ilişkiler içinde oldu. Halidiye.com adlı internet sitesine göre, Halid-i Bağdadi’ye bağlı Türkiye’de dört büyük Nakşibendi tekkesi vardır:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1) Gümüşhanevi Tekkesi</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">2) İsmet Efendi Tekkesi</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">3) Kelami Dergâhı</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">4) Kaşgari Tekkesi</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Said-i Kürdi (Nursi) Van’da Nakşibendi Arvasi Tekkesi’nde eğitim almıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu ana dört kol dışında, Erzincan’daki Abdurrahim Reyhani’den, Adıyaman’daki Mehmet Raşit Erol’a kadar onlarca şeyhin kurduğu Halidiye tekkeleri vardır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tamam artık uzatmayalım, soralım:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’deki Nakşibendi Halidiye koluna mensup Türkler, Nakşibendi Barzani’nin Türkiye karşıtı tavırlarına tepkili midir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yazının başlangıcındaki tespitlere rastlantı diyebilir miyiz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kendi adıma yanılmayı çok isterim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bırakın yoksul Kürtleri, aydın Kürtlerin bile, dar kafalı şeyhleri, aşiret reislerini, ağaları “kurtarıcı”, “saygın”, “lider” olarak görmeleri çok acıdır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bunun nedeni, Kürt aydınlarının siyasal geçmişlerini ancak XIX. yüzyıla kadar, yani bölgenin en karanlık dönemine kadar götürebilmelerinden kaynaklanmaktadır. Orada da bula bula Barzani gibi, Şeyh Said gibi isimleri bulabilmektedirler.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Kürt aydınlarımızdan Naci Kutlay,</span> <span class="italik-yaz-" style="font-size:1em;" xml:lang="tr-TR">Kürtler</span> <span class="duz-yaz-" style="font-size:1em;" xml:lang="tr-TR">kitabında şu soruyu yöneltiyor</span><span class="italik-yaz-" style="font-size:1em;" xml:lang="tr-TR">:</span></p>

      <p class="italik-yaz-"></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Kürt başkaldırı önderlerinin çoğunlukla Nakşibendi olmaları ilginç ve incelenmesi gereken bir noktadır. (s. 135.)</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bırakın Osmanlı’yı, Şeyh Said’den, Menemen’deki ayaklanmayı organize ettiği iddia edilen Şeyh Esad Erbili’ye kadar Cumhuriyet Türkiyesi’nde de isyana kalkışanlar hep Nakşibendi Halidiye Kürt şeyhleriydi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tıpkı Osmanlı’da olduğu gibi gerek “dini” gerekse “milli” nedenlerle Nakşibendi Kürt şeyhler ayaklanmalara önderlik yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki biz de şunu soralım:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nakşibendi Kürtler, Osmanlı ve Türkiye merkezi hükümetine karşı isyan ederken, Türk Nakşibendiler neden hiç ayaklanmadı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Türk Nakşibendiler’in siyasetle ilgileri yoktu” diyebilir miyiz? Hayır. Kürt Nakşibendi gibi Türk Nakşibendi de nüfuz ve siyasal iktidar istiyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu “hipotezi” güçlendirmek için önce akademik dünyaya hâkim olan bir anlayışı yıkmalıyız.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sanılanın aksine Nakşibendi tarikatı, kendi dünyalarına dönük, hayattan kopuk, gönül ve ruh haliyle ilgili mistik tarikat filan değildi. Ya da en azından 200 yıldır öyle değildir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Size günümüzden bir örnek vereyim: Irak’ta ABD’ye karşı mücadele veren dini gruplardan birinin adı ne biliyor musunuz: Nakşibendi Tarikatı Bağlıları Ordusu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bize dönersek: Sadece Kürt değil Türk Nakşibendiler (ve hatta Kafkas Kartalı Şeyh Şamil) sanılanın aksine hep siyasetin içinde oldular.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">II. Mahmud’un yeniçerileri yok eden ve Bektaşileri sindiren kanlı hareketinin destekçisi Nakşibendilerdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki ama neden?..</span></p>

      <p class="basl-k"><span class="bold-yaz-" xml:lang="tr-TR">Nakşibendiler, Alevi-Bektaşilere “kara çarşaf” giydirmek istiyor!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bektaşilik ve Nakşibendilik, ilk Türk tasavvuf hareketi olan Yesevilik’ten doğdu. Nakşibendilik, zamanla Türklüğü unutup, Hint ve İran etkisine girdi. Önce Orta Asya’da, Yeseviliği Sünni öğreti içinde eriterek yok etti. Ardından, Anadolu’da kök saldığı son 400 yıldır da hedefinde, hep Bektaşiler oldu. Onları da “Sünnileştirmek” için hiçbir fırsatı kaçırmadı; ne yazık ki Bektaşilerin katledilmesine bile onay verdi.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarih: 2 zilhicce (1826).</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yer: İstanbul Topkapı Sarayı’ndaki Camii Şerif.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Padişah II. Mahmud, kafes arkasına geçip, camiye davet edilen şeyhlerin neler konuştuklarını dinlemeye başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı merkezi idaresi, o günlerde tarihinin en önemli kararlarından birini almak üzereydi. II. Mahmud, Sünni din adamlarının desteğine ihtiyaç duyuyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Toplantıya katılan bu “kanaat önderleri” şunlardı:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Nakşibendi tarikatı şeyhlerinden, Beşiktaşlı Yahya Efendi Türbedarı Hafız Efendi ve İdris Köşkü’nde tekkesi olan Balmumcu Mustafa Efendi;</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Üsküdar’da Nasuhizade Şeyh Semseddin Efendi, Bandırmalızade Galip Efendi, Sa’diye’den kahveci Şeyh Emin Efendi;</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Koca Mustafapaşa’da Sünbüliyye Şeyhi;</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Mevlevi şeyhlerinden, Galata Şeyhi Kudredullah Dede; Beşiktaş Şeyhi Abdulkadir Efendi; Kasımpaşa Şeyhi Ali Efendi;</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Halvetilerden Zakirbaşı Şikarizade Şeyh Ahmed Efendi, Merkezefendi Şeyhi Ahmed Efendi, Hüdayi Mahmud Efendi Şeyhi Seyid Efendi;</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Eski ve yeni şeyhülislamlar, sadrazamlar ve şûra ileri gelenleri...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İlk sözü Şeyhülislam Kadızade Mehmed Tahir Efendi aldı. Göreve birkaç hafta önce gelmişti; Şeyhülislam Mekkizade Mustafa Asım Efendi, yapılacak büyük katliama fetva vermeyeceği düşünüldüğünden görevden alınmıştı. Şeyhülislam Kadızade Tahir Efendi toplantıdaki sözlerine Hacı Bektaş Veli’yi överek başladı:</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Hacı Bektaş Veli ve başkaca pirler, saygı değer kişiler, hep ehlullah (veli) olup onlara kesinlikle diyeceğimiz yoktur. Yalnız şeriatta mekruh nesne tarikatta haram sayılır. Bazı cahil kimseler Bektaşilik adıyla kendi havalarına uyarak farz olan şeyleri yerine getirmek bir yana, ibadeti bile küçümseyip kötü gözle bakmaları ve mahrumiyet tanımamaları ile kâfir oldukları herkesin ağzından duyulmaktadır. Sizler Osmanlı Devleti’nin yolunda şeyhlersiniz, bu hususta duyduğunuz ve bildiğiniz nasıldır. Bu gibileri hakkında ne dersiniz?</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Toplantıda söz alan tüm şeyhler benzer sözleri tekrarladı: “Şeriata aykırı hareket ediyorlar!” “Öldürülmeleri vaciptir!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Anadolu’da Türk kültürünün yerleştirip yaşatılmasında büyük emeği olan Bektaşilerin yok edilmesi için şeyhler tek tek onay verdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">II. Mahmud bu sözleri duyduktan sonra camiyi terk etti. Yeniçerileri ve onların pirdaşı Bektaşileri yok etmek için tek bir engel kalmıştı sadece...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada bir parantez açmama izin veriniz:</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Yukarıdaki bilgileri Ahmed Cevdet Paşa’nın</span> <span class="italik-yaz-" style="font-size:1em;" xml:lang="tr-TR">Tarih-i Cevdet</span> <span class="duz-yaz-" style="font-size:1em;" xml:lang="tr-TR">adlı kitabın 12. cildinin, 236-237. sayfalarından aldım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bilgileri aktaran Ahmed Cevdet Paşa olaya kendi duygu ve düşüncelerini de katıp bakın ne yazıyor:</span></p>

      <p class="duz-yaz-"></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Bektaşiler, karışıklığa yatkın olan halkın kalbini çelip kötülüklere sürükledi. Özellikle cahil insanlara ve Yeniçerilere sokulup, işledikleri kötülüklerle onları da baştan çıkarıp isyan edecek duruma soktular. Osmanlı topraklarının her yerinde idam edilmeleri devleti sevenlerin amacı idi. Allah’ın lütfu ile bunun zamanı gelmişti.</span></p>

      <p class="italik-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı tarih yazıcılığının en önemli kaynak kitaplarını yazan Ahmed Cevdet Paşa’nın tarafgirliğini görüyor musunuz? Ama kader işte, kızı yazar Fatma Aliye’den torunu İsmet Faik, ABD’de Hıristiyan oldu!</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bektaşileri ve yeniçerileri yok etmek için “siyasi elitin” de desteği şarttı. 25 mayısta Şeyhülislam Kadızade Mehmed Tahir Efendi’nin konağında bir toplantı yapıldı. Toplantıya, Sadrazam Mehmed Selim Paşa, Rumeli kazaskeri, İstanbul müftüsü, Sadaret kethüdası, defterdar, Darphane nâzırı, Tophane nâzırı, Yeniçeri ağası ve ocağın ileri gelenleri ile din adamları katıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Konuşmalardan sonra vezirler, din adamları ve ocağın ileri gelenleri, Bektaşilerin ve Yeniçerilerin katli vacip olduğuna karar verip senet imzaladılar.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Buraya bir ekleme yapmak zorundayım:</span></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Beyaz Müslümanların Büyük Sırrı-Efendi 2</span> <span class="duz-yaz-" style="font-size:1em;" xml:lang="tr-TR">kitabında yazdım, bizim tarihimizde bu büyük kıyımın sebebi olarak; askeri modernizasyona karşı çıkan yeniçeriler, şeriata aykırı olan tarikatlar gösteriliyor. Yanlıştır. Bu meselenin özünde, Hıristiyan (Rum-Ermeni)-Yahudi cemaati arasındaki Osmanlı pazarına kimin hâkim olacağı (örneğin Osmanlı Darphanesi yönetiminin kimde kalacağı) gibi iktisadi nedenler vardır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yahudilerin ittifak ettiği iki güç yeniçeriler ve Bektaşilerdi; yani Türklerdi. Bu kıyımda, başta Üzeyir Garih’in akrabaları olmak üzere Yahudiler de kayıplar verdi. Önde gelen Yahudi sarraflar idam edildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yani meseleye daha geniş açıdan bakmak gerekiyor.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kıyım 15-16 haziran 1826’da başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sultanahmet Camii çevresinde yoğunlaşan çatışmalarda 3 000 yeniçeri olay sırasında öldü. 7 000–8 000 yeniçeri Atmeydanı’ndaki kışlalara sıkıştırılıp önce top ateşiyle sonra binalarıyla birlikte yakılarak yok edildi. Yakalananlar hemen idam edildi. Belgrad Ormanı’na kaçanlar ise ormanla birlikte yakıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı yönetimi, halk desteğini yanına almak için dini araç olarak kullandı. Yeniçerilerin Kuranıkerim’i parçaladıkları yalanına başvurdu. Bu arada II. Mahmud, kurduğu yeni ordunun adını açıkladı: “Asakir-i Mansure-i Muhammediye”, yani Allah’ın izniyle muzaffer olacak Muhammed’in ordusu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sanki yeniçeriler Allah’ın ordusu değildi!</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu dinsel aldatmacalar sonucu doğmakta olan Türk (Yeniçeri-Bektaşi) sermayesi etkisizleştirildi. Bunun yerini, yine vergisini ödemeyen ulema ve paşa gibi rantiye ayan sınıfı aldı.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve bize okullarda, şekilci değişimler “modernizasyon” “reform” diye yutturuldu. Eee tarihi kaynağınız Ahmed Cevdet Paşa ve “İngiliz tarih yazıcılığı” olursa bu yanılgı da kaçınılmaz olur!</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bektaşilik yasaklandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başta İstanbul Ağası Zade Baba, Kıncı Baba, Salah Baba olmak üzere Bektaşilerin önde gelen dedebabaları idam edildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çoğu tekke dedesi sürgüne yollandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bektaşi tekkeleri yağmalandı; mezar taşları bile kırıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bektaşi tekkelerinin malvarlığı, Nakşibendi tarikatlarına nakledildi. Hacı Bektaş’taki dergâhın başına bile Nakşibendi şeyhi Kayserili Mehmed Said Efendi getirildi. Bu Nakşibendi şeyhinin ilk yaptığı icraat da, dergâha cami yaptırmak oldu!</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zamanla olaylar duruldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gözaltına alınanlar, sürgüne gönderilenler “Sünni” olduklarını, “Sünni” kalacaklarını söyleyerek kurtuldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fakat Dedebabalar tekkelerinin başına dönemedi. Bazıları bulabildiği Nakşibendi şeyhinden icazet alıp, bunu “icazetin meclis-i meşayihe” (şeyhler meclisine) onaylatarak tekkesinin başına geçebildi. Yani, kâğıt üzerinde Nakşibendi oldu! “Nakşibendi örtüsü” altına saklanmak zorunda kaldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Araştırmacı Baki Öz’ün iddiasına göre kendisi de Bektaşi olan Sultan Abdülaziz döneminde rahat nefes almaya başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İttihat ve Terakki Alevi-Bektaşi üzerindeki örtüyü biraz kaldırdı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Cumhuriyet’in laiklik politikası ise, Bektaşilere özgürleşme yolunda en büyük adımı attırdı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki sonra ne oldu da, K.Maraş, Çorum, Gazi Mahallesi, Sivas Madımak gibi son 30 yılın büyük katliamların mağdurları hep Alevi-Bektaşiler oldu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tüm bunlara rağmen hâlâ Türkiye’nin birliği ve dirliği için uğraş veren, Alevi ve Bektaşileri el üstünde tutmalıyız...</span></p>

      <p class="basl-k"><span class="bold-yaz-" xml:lang="tr-TR">Nakşibendiler hep iktidar istedi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nakşibendiler, Alevi Bektaşileri asimile etmekle kalmadı. Nihai hedefi, ya iktidarı kontrol eden bir güç olarak kalmak ya da tamamen iktidara sahip olmaktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı döneminde Nakşibendi İsmet Efendi Dergâhı’na Dahiliye Nazırı Memduh Paşa, Tophane Müşiri Mustafa Zeki Paşa gibi üst düzey paşaların gitmesi rastlantı mı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Osmanlı’daki iktidar hevesi, Cumhuriyet’te de devam etti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gümüşhaneli Dergâhı’nın, iki cumhurbaşkanı, Turgut Özal ve Abdullah Gül; iki başbakan, Necmettin Erbakan ve Recep Tayyip Erdoğan ve onlarca bakan, bürokrat yetiştirmesi tesadüf mü?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aynı dergâhın parti (Milli Nizam Partisi vd.) ya da şirketler (Gümüş Motor vb) kurmasının bir açıklaması olmalı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sanki sufi bir tekke değil de, siyasal tarihimize damgasını vurmuş güçlü politik bir merkezden bahsediyoruz!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Evet, Nakşibendilik zaman içinde siyasal bir harekete dönüştü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve benzer örnekleri diğer Halidiye dergâhları için de verebiliriz. Yani: Kürt Nakşibendiler gibi Türk Nakşibendiler de hep iktidar istedi. Sadece “yöntemleri” farklıydı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada da bir soru karşımıza çıkıyor:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İktidara gelme araçları farklı olsa da, ikisi de iktidarda olan, Kuzey Irak’taki Kürt ve Türkiye’deki Türk Nakşibendiler, PKK terörünü bitirmek için neden işbirliği yapmıyor?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’deki Nakşibendiler hemen yanı başımızda bir Kürt Nakşibendi devletinin kurulmasına nasıl bakıyor?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Soruyu bir de tersten soralım:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mesud Barzani, Şeyh Said Ayaklanması konusunda ne düşünüyor? Kuşkusuz yürekten desteklerdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki bilir mi acaba, kendisini bugün destekleyen uluslarası güçlerin, bölgede benzer oyunu yıllar önce de sahneye koyduğunu... Anlatalım:</span></p>

      <p class="basl-k"><span class="bold-yaz-" xml:lang="tr-TR">Filmin sadece “yapımcısı” değişti “senaryo” hep aynı kaldı</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarih:13 şubat 1925.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dinsel ve milliyetçi Şeyh Said İsyanı başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ayaklanma iki ayda bastırıldı. İç savaşın Türkiye’ye bedeli ağır oldu; Musul-Kerkük kaybedildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hikâye bilindik, bilinmeyen dünün bugüne benziyor olduğu...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Filmi, Şeyh Said Ayaklanması’ndan iki yıl önceye giderek başlatalım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Lozan Konferansı’na katılan Türk Heyeti’nin elinde üç sayfalık 14 maddeden oluşan talimat vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Birinci madde, Irak sınırıydı; Süleymaniye, Kerkük ve Musul mutlaka geri alınacaktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çünkü Birinci Dünya Savaşı’nı sona erdiren Mondros Antlaşması’na (30 Ekim 1918) göre, bu sancaklar Osmanlı Devleti’ne bırakılmıştı. Ancak iki hafta geçmiş, İngiltere bir oldu bittiyle buraları işgal edivermişti!</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Lozan Konferansı’nda İngilizlerin tüm staretejisi petrol üzerineydi... Daha konferans başlamadan, İngiliz, Fransız ve Amerikan petrol şirketleri, Londra’da Mezopotamya petrollerini müzakere etmişlerdi. Bu toplantının başkanlığın ise Irak Hükümeti adına Osmanlı Mebusan Meclisi eski üyesi Sason Haskail Efendi yapmıştı!</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Lozan Konferansı bu havada başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türk Heyeti Başkanı Dışişleri Bakanı İsmet (İnönü) Paşa, önce duygusal konuşmalarla İngilizleri iknaya çalıştı:</span></p>

      <p class="italik-yaz-"></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Türkiye yoksul bir ülkedir, petrole ihtiyacı vardır...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu sözler, bir petrol şirketine ortak olan İngiliz Dışişleri Bakanı Lord Curzon’u nasıl etkileyebilirdi ki? Zaten, Bonar Law Hükümeti, İngiliz Heyeti’ne kesin talimat vermişti; Musul-Kerkük konusunda tartışmaya bile girmeyeceksiniz!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türk heyeti toplantılarda, “Bu topraklar XI. yüzyıldan beri bizimdir” gibi tarihi gerçekleri anlatarak İngilizleri iknaya çalıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bölgenin nüfus sayım sonuçlarını sundu: 263 000 Kürt, 146 000 Türk, 43 000 Arap, 18 000 Yezidi, 13 000 gayrimüslim...</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">İngilizleri, kendi belgeleriyle, kaynaklarıyla vurmaya çalıştı. Öyle ya, onların</span> <span class="italik-yaz-" style="font-size:1em;" xml:lang="tr-TR">Britannica Ansiklopedisi</span> <span class="duz-yaz-" style="font-size:1em;" xml:lang="tr-TR">bile, Türkler ile Kürtlerin Turani iki kardeş kavim olduğunu yazmıyor muydu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türk heyeti iyi niyetini hep korudu; her iki halkın bir arada yaşamak istediklerini; inanmıyorlarsa referandum yapılabileceğini ileri sürdü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye ne kadar tarihten, kardeşlikten, istatistiklerden bahsetse de İngilizlerin kafasında sadece tek bir düşünce vardı; petrol! Bu nedenle, konuyla hiç ilgisi olmamasına rağmen, bir gün birden bire Türklerin Ermenilere çok eziyetler yaptıklarını gündeme getiriverdiler!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Lozan’da toplam 8 ay süren görüşmeler sonucunda, Türkiye ve İngiltere uzlaşamadı. Konferans, sınır meselesini iki ülkenin kendi arasında halletmesine karar verdi. Eğer her iki ülke, öngörülen 9 aylık sürede, anlaşma yoluna gitmezse, mesele, Milletler Cemiyeti Meclisi, –bugünkü adıyla Birleşmiş Milletler’e– götürelecekti.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Lozan Konferansı’ndan sonra Türkiye ve İngiltere arasında ikili görüşmeler İstanbul’da başladı. İngiliz heyetinin başında bu kez, Irak Yüksek Komiseri Sir Percy Cox vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İngilizler bu konferansta da, çözümsüzlüğü derinleştirmek için, yeni bir diplomasi taktiğini uyguladılar: Türkiye’den, –Musul’un komşusu– Hakkari’yi istediler!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve... Hay aksi, tam o günlerde Hakkari’de Nasturi Ayaklanması (12-28 Eylül 1924) başlamasın mı? Bakın şu kör talihe!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şaka bir yana, bırakın kışkırtmayı İngilizler isyanı havadan bile destekledi...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İngilizlerin oyunu hep benzerdi: böl ve yönet!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Petrol için önce Araplar’ı ayaklandırmışlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şimdi sırada Kürtler vardı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İngiliz istihbaratcıları, Albay T.E. Lawrence Araplar’ı, Binbaşı E.W.C. Noel ise Kürtleri kışkırtıyordu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu arada İngilizlerin, Araplar ile Kürtleri de birbirlerine düşürdüklerini eklemeliyim...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İstanbul’daki Türkiye-İngiltere ikili görüşmelerinden de sonuç çıkmadı. Dolasıyla, Irak sınırı meselesi Milletler Cemiyeti Meclisi’ne gitti...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşin garip yanı, bu Meclis’te İngilizlerin büyük ağırlığı vardı ve aksiliğe bakın ki, Türkiye Cemiyet’e üye bile değildi...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">MC Meclisi İngilizlerin isteği doğrultusunda üç kişilik bir komisyon kurma kararı aldı. İsveçli T. Wirsen, Macar Kont Teleki, Belçikalı Albay Poulis’ten oluşan bu heyet, her türlü yazışma ve soruşturma yapma yetkisine sahipti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu komisyonun yaptığı ilk çalışma, Musul ile Hakkari arasına geçici bir çizgi çekmek oldu. Daha Türkiye’yi dinlememişlerdi bile.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Batı’nın bu kibirli, Türkiye’yi hor gören anlayışı Ankara Hükümeti’ni çileden çıkardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İngiliz istihbarat raporlarına göre, Mustafa Kemal asker çizmelerini tekrar ayağına geçiriyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Atatürk, Irak’a müdahale etmeye kararlıydı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve yine bir aksilik çıktı; ne oldu dersiniz?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu kez 14 ili kapsayan Şeyh Said İsyanı başladı!..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye, Kuzey Irak’a askeri operasyon yapamadı; içe döndü; binlerce asker ayaklanmayı bastırmakla görevlendirildi...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ankara’nın, Türkler ile Kürtlerin kader birliği içinde bulunduğunu söylediği bir dönemde, bu ayaklanma İngilizlerin elini güçlendirdi. “Hani siz kardeştiniz, bakın şu anda bile savaştasınız” dediler...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve Milletler Cemiyeti Meclisi Musul, Kerkük ve Süleymaniye’yi İngilizlere verdi...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İngilizler askeri işgalle birlikte bölgeye hızla petrol boru hattı döşediler. Bunun sadece Musul’daki uzunluğu 300 km’yi bulmuştu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkler, Kürtler, Araplar, ortak tarihten, kardeşlikten, din birliğinden ne kadar bahsederse bahsetsin, o petrol Mezopotamya’da olduğu sürece “böl-yönet” politikaları hep olacaktır!...</span></p>

      <p class="italik-yaz-"></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">The End</span><span class="duz-yaz-" style="font-size:1em;" xml:lang="tr-TR">. (Son.)</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çünkü yukarıdaki tarihi film bir İngiliz yapımıdır...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Vizyondaki yeni filmin yapımcısı ve oyuncuları kim acaba?..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mesud Barzani gibi kurt bir politikacının bunu bilmemesine olanak yok: ABD!</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tekrar bize dönüp aynı soruyu bıkmadan soracağız:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’deki Kürt ayaklanmalarında neden hep “Halidiye ekolü” etkisi vardı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nakşibendiliği Kürtler arasında yaygınlaştıran din adamının, Halid-i Bağdadi olduğunu artık biliyoruz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O halde: Araştırılması gerekiyor; Mevlânâ Bağdadi’nin halifeleri ve müritlerinin bir kısmı neden hep dinsel-milliyetçi hareketlerin içinde oldu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sorumuzu birkaç örnek olayla açalım:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Said’in dedesi Şeyh Ali Septi, Halid-i Bağdadi’nin halifelerindendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Ali Septi’nin torunu Şeyh Said, Kürt Azadi Cemiyeti’nin başkanıydı. Adıyla bilinen ayaklanmanın lideriydi. “Emirülmücahidin Mehmed Said’in Nakşibendi El-Halidi” imzasını kullanması dikkat çekici.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Halid-i Bağdadi’nin bir diğer halifesi Nehrili Seyid Taha’nın torunu Seyid Abdulkadir ise, Kürt Teali Cemiyeti’nin başkanıydı.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Mustafa Kemal’in</span> <span class="italik-yaz-" style="font-size:1em;" xml:lang="tr-TR">Nutuk</span><span class="duz-yaz-" style="font-size:1em;" xml:lang="tr-TR">’ta yazdığına göre, Koçgiri İsyanı’nın elebaşısıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Her iki torun da idam edildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bitmedi...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Menemen ayaklanmasını organize ettiği için idam cezası alan Musul-Erbil doğumlu Şeyh Muhammed Esad Erbili’nin dedesi Şeyh Hidayetullah da, Halid-i Bağdadi’nin halifelerindendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kurtuluş Savaşı’nda millicilere karşı İngilizler tarafından kullanılan Konyalı Zeynelabidin ve kardeşinin düzenlediği Delibaş Mehmed İsyanı da Nakşibendi kökenliydi.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bugünden de bir örnek vermek gerekiyor:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Halife Seyid Taha’nın icazet verdiği Taceddin Efendi, Musul’a bağlı Barzan köyünde yaşıyordu ve bugünkü KDP’nin başındaki Mesud Barzani’nin büyük dedesiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Nakşibendi Barzaniler’in hep ayaklandığını biliyoruz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Araştırılması gereken bir soru: Mesud Barzani Güneydoğu’daki hangi Nakşibendilerle yakın ilişki içindedir? AKP’nin son dönemdeki başta Diyarbakır olmak üzere yerel seçimi kazanma stratejisi neye dayanmaktadır?</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Konu gelmişken bir parantez :</span></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Beyaz Müslümanlar’ın Büyük Sırrı Efendi-2</span> <span class="duz-yaz-" style="font-size:1em;" xml:lang="tr-TR">kitabında Said-i Nursi’nin, 12 temmuz 1960’da Şanlıurfa Halilürrahman Camii’ndeki mezarından, “mezarı siyasi sembol olmasın” diye askerler tarafından çıkarılıp Kıbrıs açıklarında denize atıldığını yazdım. Bu bilgi üzerine dinci gazeteler saldırıya geçti; yazmadıklarını bırakmadılar. Said-i Nursi’nin mezarını bulabilmek için seferber oldular. Bulamadılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bulamazlar; çünkü yazdım: Said-i Nursi denize atıldı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama parantez açma nedenim Said-i Nursi değildi. İdam edilen Şeyh Said’in de mezarı kayıp...</span></p>

      <p class="basl-k"><span class="bold-yaz-" xml:lang="tr-TR">83 yıllık derin sır: Nakşibendi Şeyh Said’in mezarı nerede?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Said ve 46 arkadaşı, 28 haziran 1925’te geceyarısı Diyarbakır’da “İngiliz ipiyle” idam edildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Cenazeler ailelere teslim edilmedi. Sadece, Eşref Cengiz’in (CHP-AP milletvekililliği yaptı) dedesi Şeyh Şemseddin’in naaşı ailesine verildi. Diğerleri bilinmeyen bir yere gömüldü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu yer hâlâ bilinmiyor...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İddiaya göre, Diyarbakır’da şehri boydan boya kaplayan surların dört ana kapısından biri olan Dağkapı’daki devlete ait boş araziye gömülmüşlerdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Cenazelerin bulunduğu bu arazinin bir bölümüne önce halkevi yapıldı. DP döneminde halkevi kapatıldı, sinema yapıldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yenişehir Sineması’nın iki bölümü vardı: yazlık-kışlık.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yazlık sinemanın arkasında makine dairesinin yanındaki bir tür çitlembik ağacı olan dağdağan vardı. Sinemaya gelenler Şeyh Said’in bu ağacın altında yattığını söylüyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yeşil alan olarak gösterilen bu araziye bugünlerde Alman Hastanesi inşa ediliyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İnşaatı yapan DYP Diyarbakır İl Başkanı, müteahhit Galip Ensarioğlu. Ensarioğlu, cenazelerin bu arazide olmadığını söylüyor. “Olsa harfiyat sırasında kemikler çıkardı” diyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Onun iddiası, mezarlar kendi inşaatları ile Astsubay Orduevi arasındaki küçük ara bölgede.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gelen bilgilere göre, Şeyh Said ve arkadaşlarının mezarları, Astsubay Orduevi duvarının tam dibinde.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ne ilginç:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İki Said: Said-i Nursi (Kürdi) ve Şeyh Said. İkisi de Kürt, ikisi de din adamı, ikisinin binlerce müridi var ve ikisinin de mezarı yok.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Eklemeliyim: Menemen’de idam edilen Nakşibendilerin de mezarı yoktur!</span></p>

      <p class="duz-yaz-"></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Bu arada Said-i Nursi’nin (Kürdi), Şeyh Said Ayaklanması’na karşı olduğunun altını da çizelim (bkz.</span> <span class="italik-yaz-" style="font-size:1em;" xml:lang="tr-TR">Tarihce-i Hayat</span><span class="duz-yaz-" style="font-size:1em;" xml:lang="tr-TR">). Hep soruyorum Fettullah Gülen ve çevresinin “Türk milliyetçisi” olmasının temelleri iyi araştırılmalıdır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Neyse...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye gerçeğini bilmemiz için Şeyh Said’in akrabaları hakkında da size bilgiler verip bu konuyu kapatayım..</span></p>

      <p class="basl-k"><span class="bold-yaz-" xml:lang="tr-TR">Nakşibendi Şeyh Said’in solcu torunları</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Said’in torunları-akrabaları arasında Türk siyasi hayatının yakından tanıdığı, genellikle sağ partilerde bulunmuş politik isimler var: Abdülmelik Fırat (DP-DYP), Fuat Fırat (MSP-RP), Ali Rıza Septioğlu (AP-CHP-DYP), Mahmut Sönmez (ANAP), Aldulillah Fırat (RP), Muhammed Akar (AKP)...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1925 Ayaklanması kararı, Şeyh Said’in kardeşi Şeyh Abdurrahim’in Piran’daki evinde alındı. Şeyh Abdurrahim, ayaklanmadan sonra Suriye’ye kaçtı. 12 yıl sonra Türkiye’ye döndü. Bismil Salat köyünde güvenlik güçleriyle girdiği çatışmada 11 arkadaşıyla birlikte öldü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Abdurrahim Piran’ın varlıklı ailelerinden Hasan Ağa’nın kızı Medine’yle evliydi; üç oğlu vardı: Zülküf, Fevzi, Şahabettin.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Zülküf Bilgin, 1950-1960 yılları arasında önce Demokrat Parti’den sonra Hürriyet Partisi’nden Diyarbakır Belediye başkanı oldu. Zülküf Bilgin’in iki oğlu oldu: Abdurrahim ve Behram. Yılmaz Erdoğan’ın eşi Belçim, inşaat mühendisi Abdurrahim Bilgin’in kızıdır...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Behram Bilgin ise elektrik mühendisi oldu. Her iki kardeş de Ankara’da, Abdullah Öcalan’ın da içinde bulunduğu sosyalist hareketler içindeydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Abdurrahim’in ikinci oğlu öğretmen Fevzi Bilgin de sosyalistti, Diyarbakır TİP listesinden aday oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fevzi Bilgin’in oğlu Samet, 12 Eylül döneminde TKP-ML davasından yargılandı, hüküm giydi. Samet Bilgin bir ara, Barış Partisi yönetimindeydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Diyarbakır TİP İl Başkanı Tahsin Ekinci, Şeyh Said’in kardeşi Şeyh Tahir’in kızıyla evliydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Said’in “Mehdi” diye bilinen kardeşi Muhyettin Aygören, Elazığ’da TİP’i destekledi. Oğlu Hüsamettin ve torunu Behrun Aygören uzun yıllar Dicle Belediye başkanlığı yaptılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Said’in torunu Kasım Fırat, Murat Karayalçın’ın başında olduğu SHP’nin kurucusudur.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Torunların Felat Özsoy DTP kurucusudur. Bedri Fırat ise DTP Erzurum İl başkanıdır.</span></p>

      <p class="bolum-ad-"><span class="bolum-ad-" style="font-size:1em;" xml:lang="tr-TR">3. bölüm</span></p>

      <p class="bolum-ad--2--sat-r"><span class="bolum-ad-" style="font-size:1em;" xml:lang="tr-TR">Akıncı gençler</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">AKP çevrelerinin başta cumhurbaşkanlığı seçimi ve türban olmak üzere toplumsal mutabakatı zedeleyen tartışmalar yaratması laik çevrelerin, Cumhurbaşkanı Abdullah Gül ve Başbakan Recep Tayyip Erdoğan gibi, bir dönem Milli Görüş “gömleği” giymiş siyasilerin “gizli maksatlar” peşinde oldukları şeklindeki şüphelerini sürekli artırıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gül ve Erdoğan her ne kadar değiştiklerini söyleseler de bu çevrelerin kuşkuları giderilemiyor. Kimin haklı çıkacağını elbet zaman gösterecek.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama gelin sizi, 1980 öncesi, Milli Görüşçü Akıncı Gençler Derneği’nin Kayseri’deki silahlı bir kampına götüreyim; o kampta yaşananların dününü ve bugününü yazayım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Belki “kuşku tartışmalarına” bir nebze katkımız olur!...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarih: 23 ağustos 1980.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yer: Kayseri, Yahyalı ilçesi Aladağ Aksuderesi bölgesi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tan yeri yeni ağarıyordu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kampın gece nöbetçisi, 17 yaşındaki Kâmil Dağaslan’dı; belinde tabancası, elinde av tüfeğiyle çevreyi gözetliyordu. Kamptaki 16 kişi, gelişigüzel yapılmış çadırlarda uyuyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yaşları 15 ile 18 arasında değişen kamptaki bu gençler, gün boyu beden eğitimi yapıyor; silah atmayı ve patlayıcı madde yapımını öğreniyordu. Kamptaki genç Akıncılar, Kayseri, Nevşehir, Niğde ve Kırşehir’den gelmişlerdi. Çoğunluğu imam hatip öğrencisiydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Liderleri Kayseri Akıncılar Derneği Başkanı Osman Yapar’dı...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Akıncı Gençler Derneği (AK-GENÇ) 1 mart 1980 tarihinde kuruldu. Genel Başkanlığı’nı Necmettin Erbakan’ın yaptığı Milli Selamet Partisi’nin gençlik örgütüydü AK-GENÇ.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Derneğin amacı, “sınırsız ve sınıfsız bir İslam devleti kurmaktı.”</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Süvari müfrezesi anlamına gelen</span> <span class="italik-yaz-" style="font-size:1em;" xml:lang="tr-TR">Seriyye</span> <span class="duz-yaz-" style="font-size:1em;" xml:lang="tr-TR">adlı bir yayın organları vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Akıncılar’ın silahlı kampı sadece Kayseri Yahyalı’da değildi. Türkiye’nin çeşitli yerlerinde 30 kampları vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kampların amacı, “ilerideki çetin mücadelede görev alma kabiliyetinde olan din kardeşleri” gerilla olarak eğitmekti.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çevredeki köylülerin ihbarını değerlendiren Kayseri Jandarma Alay Komutanlığı askerleri, sabaha karşı Akıncılar kampını kuşattı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Askerler, “teslim olun” çağrısını yapmaya fırsat bulamadan silahlı direnişle karşılaştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kamp nöbetçisi Kamil Dağaslan, birden karşısında askerleri görünce heyecanlanıp silahını ateşlemişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Askerler ateşe karşılık verince Kamil Dağaslan, oracıkta can verdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Silah seslerine uyanan kamptaki diğer Akıncı gençler, ne olduğunu anlamadan çatışmanın ortasında kalakaldılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çatışma kısa sürdü. Kampın lideri Osman Yapar, Türkay Gürlek ve Sami Öztürk yaralandı. Kaçamayacaklarını anlayan Akıncı gençler teslim oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kampta yapılan aramada, 5 adet tabanca, 14 adet dinamit lokumu ve fitili, 4 av tüfeği, havalı tabanca ve çok sayıda mermi bulundu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kampta ele geçirilen afiş ve pankartlarda, “Ya Şeriat, Ya Ölüm”, “Her Akıncı Bir Mermi, Kuracağız İslam Devletini” gibi sloganlar yazılıydı.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kayseri Akıncılar kampında yakalananlar çıkarıldıkları mahkemece tutuklandılar. 20 gün sonra 12 Eylül 1980 askeri darbesi oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kayseri’dekiler de dahil, Türkiye’nin çeşitli yerlerindeki kamplarda yakalanan Akıncılar, Ankara Mamak Askeri Cezaevi’ne kondu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tekrar işkenceli sorgulamadan geçirildiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mahkemeleri bir yılı aşkın sürdü. Nihayetinde hepsi tek tek tahliye oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve yaşamlarını devam ettirmek için hayat mücadelesine girdiler...</span></p>

      <p class="basl-k"><span class="bold-yaz-" xml:lang="tr-TR">Şimdi nerede ne yapıyorlar?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Çatışmada yaralanan Türkay Gürlek, o dönemde Nevşehir İmam Hatip Lisesi 4. sınıf öğrencisiydi. Bugün Nevşehir’de “Gür Vigo Tekstil” adlı şirketin sahibi. Şiir yazıyor. Siyasetle ilgilenmiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Kayseri İmam Hatip Lisesi 5. sınıf öğrencisi Faruk Hasetçi, aynı zamanda boksördü. Cezaevinden çıktıktan sonra boksu bırakmadı. Milli Takım’a kadar yükseldi. Türkiye’yi yurt dışında temsil etti. Halen Türkiye Boks Federasyonu Yönetim Kurulu Üyesi. Kayseri’deki “FEM Çorapları”nın üç ortağından biri. Hasetçi, Refah Partisi Kayseri İl Yönetim Kurulu üyesiydi; 24 ocak 1997 tarihinde Kayseri’ye gelen Necmettin Erbakan’ın korumalığını yaptı. Ancak koruma görevi sırasında bazı partililerle birlikte, tek tip güvenlik üniforması giydiği için yargılandı. Bunun üzerine siyasetten soğudu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Kayseri Pınarbaşı doğumlu Erdoğan Akan, Akıncılar kampına okuduğu Niğde İmam Hatip Lisesi’nden gelip katılmıştı. Cezaevinden çıktıktan sonra Ankara Üniversitesi İktisat Fakültesi’ni bitirdi. Halen Türkiye İstatistik Kurumu Başkanlığı Destek Hizmetleri Daire Başkanı. 2004-2005 yılları Milli Güvenlik Akademisi 57. dönem müdavimiydi; yani askerler tarafından “güvenirlik” belgesi almıştı. Aynı zamanda taekwondo milli hakemi. Bu arada Türkiye Taekwondo Federasyonu’na adaylığını koydu; az bir oyla kaçırdı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Ali Aydemir, Nevşehir İmam Hatip Lisesi 5. sınıf öğrencisiydi. Bugün memleketi Nevşehir’de imamlık yapıyor. Ayrıca Diyanet Sendikası Nevşehir Şube Başkanı. Sendikada yardımcısı ise, yıllar önce Kayseri Akıncı kampında birlikte olduğu arkadaşı Baki Öncel.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Baki Öncel de, cezaevinden çıktıktan sonra okulunu bitirdi; Nevşehir’de imamlık yapıyor.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">– Mustafa Çakır, kampa katıldığında Nevşehir İmam Hatip Lisesi 3. sınıf öğrencisiydi. Şimdi aynı okulda öğretmenlik yapıyor. İslamcı</span> <span class="italik-yaz-" style="font-size:1em;" xml:lang="tr-TR">İlkadım</span> <span class="duz-yaz-" style="font-size:1em;" xml:lang="tr-TR">dergisine makaleler yazıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Hamza Süs, o dönemde Kayseri Yüksek İslam Enstitüsü öğrencisiydi. Cezaevinden çıktıktan sonra okula devam etmedi. İstanbul’da Çelebiler Tekstil ve Turizm Şirketi var.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Çatışmada yaralanan Sami Öztürk ise bugün halı ticaretiyle uğraşıyor...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">23 ağustos 1980’de Kayseri Akıncılar kampında olanlardan sadece bu isimlere ulaşabildim. Diğerleri nerede ne yapıyor bilemiyorum. Bildiğim, zamanın, insan hayatlarını bambaşka yerlere savurduğu... Görünen o ki, zaman, silahlı Akıncıları düzenin içine çekip ılımlılaştırdı. “Sınıfsız ve sınırsız bir İslam devleti” peşinde koşan eli silahlı Akıncılar, zamanla sınırlı bir hayatın içinde sınıf atlama peşine düştü!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Artık sloganları bile değişmişti: “Yaşasın Yeşil Kapitalizm!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Akıncılar’ın bir bölümü siyasetten kopmadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak siyasi hayat yıllar içinde onları bambaşka mecralara yönlendirdi:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Akıncıların büyük lideri, Milli Görüş’ün efsanevi dava adamı Tevfik Rıza Çavuş bile zamanla değişti; 1991 yılında DYP’ye katıldı!</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Akıncılar’ın dergisi</span> <span class="italik-yaz-" style="font-size:1em;" xml:lang="tr-TR">Seriyye</span><span class="duz-yaz-" style="font-size:1em;" xml:lang="tr-TR">’ye makale yazan Erdem Beyazıt ANAP listesinden TBMM’ye girdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Akıncılar Derneği Ankara Başkanı Ersönmez Yarbay, RP-AKP milletvekilliği yaptı. Son seçimlerde veto edildi, listeye alınmadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Akıncılar bugün, merkezi Ankara’da olan Server Vakfı çatısı altında sosyal faaliyetler peşinde koşuyor. Vakfın başkanlığını ise AKP K.Maraş eski milletvekili M. Ali Bulut yürütüyor. Son seçimlerde Bulut da veto edildi, milletvekili yapılmadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Kuşku duyulan” Başbakan Erdoğan, Akıncılar’ı listesine almamıştı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada da bir kez daha karşımıza çıkıyor ki, tartışmalarımızı bilgiye dayalı olgularla yapmalıyız.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çünkü insan tanımadığından korkar...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O gün, silahlı çatışmanın olduğu Kayseri Akıncılar kampında Cumhurbaşkanı Abdullah Gül’ün kardeşi Macit var mıydı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ağabeyi Abdullah Gül 18 ağustosta yani Kayseri’deki Akıncılar kampından beş gün önce evlenmişti. İddiaya göre, Macit, düğünleri olduğu için bu kampa katılamamıştı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama 12 Eylül 1980 askeri darbesinden sonra ağabeyi gibi Macit de gözaltına alındı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gül ailesinde siyasetle sadece iki kardeş ilgili değildi...</span></p>

      <p class="basl-k"><span class="bold-yaz-" xml:lang="tr-TR">Cumhurbaşkanı Gül’ün 600 yıllık soyağacı</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O halde Gül ailesini tanımaya çalışalım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Cumhurbaşkanı Abdullah Gül aslen nereli?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sivaslı Sarrafzade Ailesi’yle ne tür akrabalık bağları var?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Siirt’ten 1915’te mi göç ettiler?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fatih Sultan Mehmed’in hocası Akşemseddin ile Gül Ailesi’nin nasıl bir bağlantısı var?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Büyük büyükdedesi Şeyh Tennuri kim? Gül’ün akrabaları arasında hangi ünlü isimler var?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kayınvalide Adeviye Gül ile gelini Hayrünnisa Gül’ün benzer yazgıları nedir?</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Abdullah Gül’ün anne tarafının soyağacı yaklaşık 600 yıl öncesine gidiyor. Bu iddianın sahibi, Gül’ün annesinin amcası</span> <span class="italik-yaz-" style="font-size:1em;" xml:lang="tr-TR">Kayseri Ansiklopedisi</span> <span class="duz-yaz-" style="font-size:1em;" xml:lang="tr-TR">yazarı Abdullah Satoğlu; ve büyük bir azimle ailenin soyağacını çıkarmış olan Gül’ün kuzeni Mehmet Celalettin Satoğlu’dur. Ailede soyağacı konusunda çalışan ilk kişi ise Gül’ün annesinin dedesi Mehmet Ali Satoğlu’ydu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Soyağacını incelemeye başlamadan önce, ailelerin kendileri tarafından hazırlanan secerelerine ihtiyatlı yaklaşılması gerektiğinin altını çizmek istiyorum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu notlardan sonra gelelim soyağacına:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Soyağacının en başında Sivaslı kuyumcu Hüseyin Efendi var.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aile, Sivas’ta “Sarrafzadeler” olarak tanınıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hüseyin Efendi’nin bilinen tek oğlu ise Şeyh İbrahim Tennuri.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyhin doğum tarihi bilinmiyor; ölüm tarihi: 1482.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ailenin en tanınmış, adı tarih ansiklopedilerine geçmiş üyesi Şeyh İbrahim Tennuri’yi kısaca tanımakta yarar var:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Tennuri, Sivas’taki ilköğrenimi ardından Konya’ya gitti; Mevlana Sarı Yakup’un öğrencisi oldu. Sarı Yakup’un 1438’deki ölümününü ardından Hunad Hatun Medresesi’ne müderris olması sebebiyle Kayseri’ye geçti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak birkaç yıl sonra medresenin vakfiyesinde, sadece Hanefi müderrislerin görev alabileceği şartı üzerine Şeyh Tennuri görevi bıraktı. Çünkü kendisi Şafii mezhebindendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fatih Sultan Mehmed’in hocası Akşemseddin’in ününü duyunca, Beypazarı’na gidip ona intisap ederek Bayramiye tarikatına girdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Üç ay dünya nimetlerinden uzak durup inzivaya çekildi. Ardından tasavvuf eğitimi tamamladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Akşemseddin’den icazet ve hilafet alarak tekrar Kayseri’ye döndü. Bu kez kendi tekkesini kurup, öğrenci kabul etmeye başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu arada, kendi geliştirdiği kabızlık hastalığını tedavi şekli, “İbnü’s Sarraf” olan lakabının değişmesine neden oldu! Kabız olan müritlerini, sıcak fırın (tennur) üzerine oturtup, su içirip terleterek tedavi etmesi üzerine, “Tennuri” lakabını aldı!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir gün, Kayseri’de irşad faaliyetlerini sürdürürken, aldığı haber üzerine alelacele hocası Akşemseddin’in yanına gitti. Telaşının sebebi sonra ortaya çıktı: Hocasıyla birlikte İstanbul’un fethinde bulunmuştu.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Fetih’ten üç ay sonra tamamladığı, 5 140 beyitlik mesnevi tarzındaki manzum eseri</span> <span class="italik-yaz-" style="font-size:1em;" xml:lang="tr-TR">Gülzar-ı Manevi</span><span class="duz-yaz-" style="font-size:1em;" xml:lang="tr-TR">’yi, Fatih Sultan Mehmed’e ithaf etti. (Bu eser Süleymaniye Kütüphanesi’ndedir.)</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu jest karşısında Fatih Sultan Mehmed, Şeyh Tennuri ve oğullarının vergiden muaf olduklarına dair ferman çıkardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şiirlerinde “Âşık” mahlasını kullanan Şeyh İbrahim Tennuri’nin mezarı ve oğulları Şeyh Lütfullah ve Şeyh Ali’nin sandukaları da, Kiçikapı’dan Talas Caddesi’ne çıkılan ve kendi adını taşıyan sokakta, kendi yaptırdığı Şeyh Camii haziresindedir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Abdullah Gül’ün anne tarafının soyağacı Şeyh İbrahim Tennuri’nin oğlu Şeyh Kasım’dan yürümektedir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyh Kasım’ın kızı Ayşe, Kayseri ulemasından tanınmış Süleyman Efendi’yle evlendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Süleyman Efendi-Ayşe Kadın evliliğinden doğan Kadı Bedreddin Mahmud aileyi zenginliğe kavuşturdu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“El-hac Bedreddin Mahmud” Kayseri’nin en zengin adamıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mal varlığı gayrimenkulleri hakkında 966/M.1558 tarihini taşıyan “Vâkifname”ye göz atarsanız Kayseri’nin yarısının Kadı Bedreddin Mahmud’a ait olduğunu görürsünüz</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Uzatmayayım: Abdullah Gül’ün anne soyağacı Abdülhay, Mahmud Paşa, Mustafa Efendi, Hacı Paşa olarak sürüp gidiyor...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Soyağacı Cumhuriyet’ten sonra netleşiyor. Sarrafzadeler Ailesi’nden gelen Fatma Hanım, eşi Hacı Mükremin’in soyadını alıyor: “Satoğlu!”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fatma-Hacı Mükremin Satoğlu’nun beş çocuğu oluyor: Mustafa, Ayşe, İbrahim Nafiz, Fatma (Nanekioğlu) ve Yüzbaşı Ahmed Efendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Artık yavaş yavaş Abdullah Gül’e yaklaşıyoruz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Abdullah Gül’ün büyük büyükdedesi (annesinin babasının dedesi) İbrahim Nafiz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İbrahim Nafiz’in kimle evli olduğu bilinmiyor. Dört çocuğu vardı: Mükremin, Behiye, Mehmed Ali ve Merzuka.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Behiye ve Merzuka hakkında soyağacında bilgi yok; ya erken öldüler ya evlenmediler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Soyağacı erkeklerden yürüyor:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Abdullah Gül’ün dedesinin babası Mehmet Ali Satoğlu (1876-1968) Kadiri tarikatına mensup bir din adamıydı. Yukarıda yazdığım gibi, ailenin seceresini çıkaran da oydu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mehmet Ali Satoğlu iki kez evlendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Birinci karısı Adeviye’den Abdullah Gül’ün dedesi İsmail doğdu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Abdullah Gül’ün annesinin “Adeviye” adı da buradan geliyor; İsmail Satoğlu kızına annesinin adını vermişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İlkokul öğretmeni İsmail Satoğlu Hacı Kadın’la evlendi ve üç çocuğu oldu: Ahmet, Nazif ve Abdullah Gül’ün annesi Adeviye.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Abdullah Gül’ün anne seceresine burada bir virgül koyup babasının soyağacına göz atalım...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gül’ün baba soyuna ait fazla bilgi yok.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Gül’ün biyografisini yazan kitaplara (Örneğin</span> <span class="italik-yaz-" style="font-size:1em;" xml:lang="tr-TR">Köşke Gül Harekâtı</span> <span class="duz-yaz-" style="font-size:1em;" xml:lang="tr-TR">H. Tecimen-B. Bengisu-Akış Yayınları) ve bazı yayın organlarına (Örneğin 23.08.07 tarihli</span> <span class="italik-yaz-" style="font-size:1em;" xml:lang="tr-TR">Hürriyet</span><span class="duz-yaz-" style="font-size:1em;" xml:lang="tr-TR">) göre, Gül Ailesi 1915 yılında Siirt’ten Kayseri Develi’ye göç etmişlerdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada biraz durmak gerekiyor:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1915 yılı, Anadolu’nun altüst olduğu bir dönemdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kafkas Cephesi’nde Ruslara yardım edip, ayaklanma çıkardıkları için Ermeni Tehciri’nin yapıldığı bir yıldı 1915.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gül Ailesi Siirt’ten neden ayrıldı? Göçün sebebi nedir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Karışıklık ve iç çatışmalardan kaçıp, daha sakin olduğu için Kayseri’yi tercih etmiş olabilirler mi? Ama, Kayseri’de de benzer olaylar vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Abdullah Gül’ün babası Ahmet Hamdi 1927 doğumlu. Yani göçten 12 yıl sonra doğmuş, bu nedenle Kayseri’ye geliş sebebini bilemeyebilir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aileyi Kayseri’ye getiren muhtemelen Abdullah Gül’ün büyükdedesi Hacı Abdullah Efendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Batı’da yaygın olup bizde nedense hep küçümsenen “adbilim” (onomastik) burada karşımıza çıkıyor. “Abdullah” Allah’ın kulu demek. Osmanlı’da savaş dönemlerinde evsiz barksız, ailesiz kalan öksüz çocuklara genellikle “Abdullah” adı veriliyordu.<br />
      Abdullah Gül’ün büyükdedesi Abdullah da Birinci Dünya Savaşı döneminde kimsesiz mi kalmıştı acaba? Bilinmiyor.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Bu konuyu çok da uzatmak istemiyorum. Çünkü “1915’te Siirt’ten Kayseri Develi’ye gittiler” bilgisinin doğru olmadığını (C. Kalyoncu, 30.04.07 tarihli</span> <span class="italik-yaz-" style="font-size:1em;" xml:lang="tr-TR">Aksiyon</span> <span class="duz-yaz-" style="font-size:1em;" xml:lang="tr-TR">dergisi ve S. Kurt, 14.08.07 tarihli</span> <span class="italik-yaz-" style="font-size:1em;" xml:lang="tr-TR">Zaman</span> <span class="duz-yaz-" style="font-size:1em;" xml:lang="tr-TR">gazetesi) iddia eden bilgiler de var.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Demek ki daha fazla araştırma yapılması gerekiyor!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada bir parantez açmak gerekiyor.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Abdullah Gül’ün soyağacına ilişkin</span> <span class="italik-yaz-" style="font-size:1em;" xml:lang="tr-TR">Hürriyet</span> <span class="duz-yaz-" style="font-size:1em;" xml:lang="tr-TR">gazetesinde 26 ağustos 2007 tarihinde kaleme aldığım yazıma ilişkin, Cumhurbaşkanı Gül’ün hem eniştesi hem de halasının oğlu olan AKP Milletvekili Prof. Mehmet Tekelioğlu bir mektup gönderdi. Bazı yanlışlıkları düzeltti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1915 tarihli Siirt’ten göçe ait hiçbir açıklamada bulunmadı.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Acaba bu, bilginin doğru olduğu anlamına mı geliyordu? Bunun üzerine</span> <span class="italik-yaz-" style="font-size:1em;" xml:lang="tr-TR">Hürriyet</span><span class="duz-yaz-" style="font-size:1em;" xml:lang="tr-TR">’te “Çankaya Köşkü’nün 1915 Sırrı” başlıklı bir yazı kaleme aldım.</span></p>

      <p class="duz-yaz-"></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">1915 Ermeni Tehciri’ne ilişkin dünyaya en güzel yanıtı artık Cumhurbaşkanı Abdullah Gül verebilir.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Şöyle ki:</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Çankaya Köşkü’nün ilk hali olan bağ evinin sahibi Ermeni bir tüccar olan Ohannes Kasapyan’dı (1857-1944).</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Ankara keçisi yetiştiricisi ve 1500’e yakın dokuma tezgâhında ürettiklerini Manchester’a ihraç eden Ohannes Kasapyan, 1915 yılında büyük Ermeni göçünde Ankara’yı terk etti. Ohannes Kasapyan’ın bağ evi, zamanla Çankaya Köşkü’ne dönüştürüldü.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Şimdi Çankaya Köşkü’nde, 1915 yılında Siirt’ten ayrılıp Kayseri’ye göç etmiş bir ailenin torunu olan Abdullah Gül oturuyor.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Bu nedenle, Cumhurbaşkanı Gül dünyaya şu mesajı vermelidir:</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">“1915 yılında Anadolu’da büyük olaylar yaşandı. Bu olaylardan sadece Ermeniler değil, tüm Osmanlı tebaası etkilendi. Benim ailem de göç etmek zorunda kaldı. Ermeni kardeşlerimize yapılan soykırım değildir; sadece Birinci Dünya Savaşı koşullarının dayatmalarıdır. Ve bu büyük altüstten, benim ailem de etkilenmiştir.”</span></p>

      <p class="italik-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu yazıya da Gül ailesinden bir yalanlama gelmedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Demek Cumhurbaşkanı Gül’ün baba tarafı Siirtli’ydi..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu bilgilerden sonra tekrar dönelim Cumhurbaşkanı Abdullah Gül’ün soyağacına...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Abdullah Gül’ün anne tarafından dedesi İsmail Satoğlu, İzmir Torba Yeniköy’de ilkokul öğretmenliği yapıyordu. Üç çocuğunu da okutuyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Adeviye Satoğlu daha kız sanat okulunu bitirmemişti ki, Kayseri’de Tayyare Fabrikası’nda çalışan Ahmet Hamdi’yle görücü usulüyle evlendirildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İlginç olan şuydu:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Satoğlu Ailesi okumuş-yazmış, zengin bir aileydi; Güller ise yoksuldular.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ahmet Hamdi-Adeviye çifti, Düvenönü semtindeki evde yaşadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Daha sonra Eski Sanayi semtindeki bir eve taşındılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sahabiye Mahallesi’ndeki Satoğlu Apartmanı’na ise sanırım Abdullah Gül lise 2’deyken yerleştiler.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yazdım; Hayrünnisa Özyurt öğrenciyken, Çemberlitaş Kız Lisesi’nde okurken, okulu yarım bıraktırılarak Abdullah Gül’le evlendirildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yani Hayrünnisa Hanım da tıpkı kayınvalidesi gibi genç yaşında okulu bırakıp, başörtüsü bağlayıp evinin kadını oluverdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aynı kaderi Abdullah Gül’ün kız kardeşi Hatice de yaşadı!<br />
      Bitmedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Okulunu daha yeni bitiren Abdullah Gül’ün kızı Kübra da hemen evlendi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hatice’nin kızı Hümeyra da okulu bitirdi ve hemen evlendirildi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tesadüf mü?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Daha önce sordum: Cumhurbaşkanı Abdullah Gül, Başbakan Recep Tayyip Erdoğan ve diğer AKP’liler neden kız çocuklarını en iyi okullarda okutuyor ve sonra da çalıştırmayıp hemen evlendiriyor?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’yi büyütüp kalkındırmak için kadın erkek elbirliğiyle çalışmamız gerekmiyor mu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Cumhurbaşkanı, başbakan çocuklarının topluma örnek olması gerekmiyor mu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve aslında başörtüsünden önce bunu tartışmamız gerekmiyor mu?..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Adeviye, Hayrinnüsa, Kübra, Hatice, Reyhan, Hümeyra vb, ailelerinin soyağaçlarında isim olarak varlar, ama ne yazık ki hayatın içinde yoklar..</span></p>

      <p class="basl-k"><span class="bold-yaz-" xml:lang="tr-TR">Gül ailesinin ünlüleri kimler?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Cumhurbaşkanı Gül’ün akrabalar arasında “Milli Görüşçü” olan ilk kişi, Gül’ün dedesinin kardeşi Harita Mühendisi Mehmet Satoğlu’ydu; Necmettin Erbakan’la birlikte Milli Nizam Partisi’nin 18 kurucusundan biriydi. Yani basında yazılanın aksine, Gül ailesini Milli Görüşçü yapan baba Ahmet Hamdi Gül değil, Mehmet Satoğlu’ydu!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Babası Ahmet Hamdi Gül, 1973 seçimlerinde MSP’den aday oldu; Kayseri 8. sıraya konuldu; seçilemedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Akrabalardan (Gül’ün annesinin amcaoğlu) Abdurrahman Satoğlu, 1973 yılında Türkiye’de Selamet adında Milli Selamet Partisi’ni (MSP) öven kitap yazdı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Gül’ün akrabalarından Göbülük ve Fişekçioğlu aileleri Kayseri’de kuyumculuk yapıyor. Yani, “ata mesleği” kuyumculuk sürdürülüyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Akrabalar arasında genç yaşlarında özel sektörün en tepe noktasına çıkmış isimler var: Sony Ericsson Genel Müdürü Fatih Gemalmaz; Ankara Sigorta Genel Müdürü Cemil Satoğlu gibi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Akrabalar arasında, Şeyh İbrahim Tennuri’nin “Âşık” mahlasını sürdürenler de yok değil: Başta Gül’ün büyük amcası Abdullah Satoğlu, kuzenleri Emine Beyza Satoğlu, Yüksel Gemalmaz, Hulusi Satoğlu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Aynı zamanda gazetecilik de yapan Abdullah Satoğlu, Kültür Bakanlığı’na Kayseri Ansiklopedisi hazırladı. Ailede bir başka şair Hulusi Satoğlu ise yerel gazetelere Kayseri basın tarihini yazmıştır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Kuzen Betül Gemalmaz, Nancy Buther’ın Akıllı Kadınlar Metroseksüel Erkekler adlı kitabını Türkçe’ye çevirdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Akrabalar arasında sinema yazarı da var: Murat Mıhçıoğlu. Esquire-Antrak-Altyazı gibi dergilere sinema eleştirileri yazıyor. Halen Bilgi Üniversitesi’nde yüksek lisans yapıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Gül’ün kız kardeşi Hatice’nin kızı Hümeyra Tekelioğlu da Turuncu dergisinde ve Patika’da denemeler yazıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Ailede, başta Gül’ün dayısı Prof. Dr. Ahmet Satoğlu olmak üzere akademisyen çok. Dr. Fehime Benli, Dr. Bilal Eryılmaz, Dr. Yüksel Gemalmaz, Mehmet Mirat Satoğlu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Akrabalar arasında başta Gül’ün eniştesi AKP Milletvekili Mehmet Tekelioğlu olmak üzere siyasetle uğraşanların sayısı da fazla: Ahmet Göbülük Kayseri Büyükşehir İl Genel Meclisi üyesi, Mehmet Göze, İstanbul Büyükşehir İl Genel Meclisi üyesi...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– İzmir AKP Kadın Kolları Başkanı Gülsüm Satoğlu son seçimlerde milletvekili aday adayı oldu ama listeye giremedi</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Macit Gül’ün eşi Reyhan’ın babası Şaban Bayrak, Kayseri RP milletvekilliydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– AKP Kayseri milletvekili, uçak mühendisi Prof. Dr. Mehmet Tekelioğlu, Abdullah Gül’ün hem eniştesi hem de halası Hamdiye Hanım’ın oğlu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Abdullah Gül’ün iki dayısı vardır; Prof. Ahmet Satoğlu doktordur. Diğer dayısı Nazmi Satoğlu ise tütün eksperliğinden emeklidir..</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gül’ün kız kardeşi Hatice’nin kızı Hümeyra da kuzeni Kübra gibi nişanlıydı. Gül Cumhurbaşkanı seçilip Çankaya Köşkü’ne çıkınca Hümeyra da evlendi. Ne diyelim, Allah mutlu mesut etsin.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama bizim tartışmamız gereken sorular var.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Örneğin bir soru hâlâ yanıtını bulamamıştır:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’yi siyasal krizlere sokmasına; toplumu ikiye bölünmesine rağmen Abdullah Gül neden Cumhurbaşkanlığı’nda ısrar etti?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu konuda yorumdan çok, olguları ortaya koyarak sonuca gitmek en iyisi!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Abdullah Gül’ün yaşamında en etkili isimlerden biri Prof. Dr. Sabahattin Zaim’di. Cumhurbaşkanı Gül’ü yetiştiren Prof. Zaim’in kim olduğuna bakarak belki bu sorunun yanıtlanmasına yarayacak bilgiler bulabiliriz...</span></p>

      <p class="basl-k"><span class="bold-yaz-" xml:lang="tr-TR">Bir “Beyaz Müslüman”ın portresi: Sabahattin Zaimoğlu</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Cumhurbaşkanı Abdullah Gül, Başbakan Recep Tayyip Erdoğan, bakanlar ve üst düzey bürokratların cenazesine katıldığı Profesör Sabahattin Zaim kimdi?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yıl: 1934.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Türkiye’ye o yıl göç etmişlerdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dayısı İbrahim Vardar (gazeteci Ahmet Vardar’ın babasıdır) bir gün onu, Fatih Zeyrek’teki Nakşibendi Şeyhi Hacı Hasip Efendi’ye götürdü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sekiz yaşındaydı...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ölene kadar Nakşibendi Gümüşhanevi Tekkesine bağlı kaldı...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Tarih: 15 mayıs 1926.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bugün Makedonya sınırları içindeki İştip’te doğdu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Medrese mahallesinde oturuyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Annesi Saime ev kadınıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Babası Mustafa Efendi esnaftı. Bir Yahudi’yle ortak kerestecilik yapıyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O zor günlerde Türkler ve Yahudiler birbirlerine yakındı. İki halk da hedefti. Bu güç dönemde, iki halk arasında birbiriyle evlilik yapan bile oldu. Örneğin bugün İzmir’de yaşayan İştipli İbrahim Beyka ailesi gibi.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sabahattin Zaim ilkokula, Yeniköy Kilisesi’nin bahçesindeki mektepte başladı. Makedonya’nın ilk Cumhurbaşkanı Kiro Gligorov okul arkadaşıydı. Okulda öğrenciler “Cita Tursi Azia” Türkler Asya’ya şarkılarını söylüyordu sürekli. Sabahattin’in kendinden dört yaş büyük ağabeyi Burhanettin, bu ırkçı şarkılara, konuşmalara dayanamayıp, “gâvurlarla birlikte okumayacağım” diyerek İstanbul’a gitti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Müslümanların, Yahudilerin, Hıristiyanların ortak çıktıkları yağmur duaları çok eskilerde kalmıştı artık...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İki yıl sonra, yıl 1934.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oğulları Burhanettin gibi, Zaim ailesi de baskılara dayanamadı. Paraya çevrilebilen tüm malları sattılar. Paranın dışarıya çıkarılması yasaktı. İmdada Yahudi tüccarlar yetişti, para İstanbul’a gönderildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve Zaim ailesi, Selanik’te Atatürk’ün doğduğu evi ziyaret edip, limandaki İtalyan bandıralı gemiye binip Türkiye’nin yolunu tuttu...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sabahattin Zaim, yaşamı boyunca hiç unutmadı; Kadıderesi’nde Türk ailelerinin kadınlı erkekli tef çalıp oynadıkları; kahkahalar eşliğinde yemek yedikleri piknikleri...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İstanbul Fatih’te dedeleri (annelerinin babası) Ali Vardar’ın (şimdiki Fatih Kız Lisesi’nin olduğu) konağına yerleştiler. Sabahattin, Fatih Çarşamba’daki Fethiye 16’ıncı Mektebi’nin üçüncü sınıfına kaydedildi. İlkokulu 1937 yılında bitirdi. Üç yıllık Fatih Ortaokulu’ndan sonra 1940 yılında Vefa Lisesi’ne başladı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Lisedeki öğretmenlerinden, “İslamcı-sosyalist” Nurettin Topçu’nun etkisinde kaldı. Zaten, her ikisi de Zeyrek’teki Nakşibendi Dergâhı’nın müridiydi. Öğretmeni gibi o da, insanlığın kurtuluşunu ahlaki ve manevi değerlerin yükselişinde görüyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sabahattin Zaim, 1943 yılında Ankara’ya Mülkiye Mektebi’ne gitti. Mayıs 1947’de okulu bitirip, temmuz ayında İstanbul Maiyet Memurluğu’na tayin oldu. Fatih Merkez Bucağı Müdürlüğü’nde ve Eyüp Kaymakam Vekilliği’nde staj yaptı. Kaymakamlık kursunu bitirdikten sonra, 30 mart 1950 tarihinde Kâhta Kaymakamlığı’na atandı. Mayıs 1951-nisan 1952 tarihleri arasında yedek subay olarak askerlik yaptı. Mayıs 1952 Ayancık, ağustos 1952’de Abana kaymakamlıklarına getirildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Fakat: Kaymakamlığı sevmedi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir üst düzey bürokratın beş vakit namaz kılması, sık sık camiye gitmesi o günlerde pek görülen olay değildi. Temmuz 1953’te istifa etti. Aynı yıl açılan sınavı kazanarak İstanbul Üniversitesi İktisat Bölümü’nde asistan oldu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1955 yılında, “İstanbul Mensucat Sanayi’nin Bünyesi ve Ücretler” konulu tezini savunarak “iktisat doktoru” oldu. Bu süreçte İktisat Fakültesi’nin dekanı kimdi biliyor musunuz; Prof. Sabri Ülgener!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Prof. Ülgener, İslam’ın kapitalizmle uyuşabileceğini yani, “İslam Kalvenciliği”ni ilk telaffuz eden akademisyendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İşin teorik yanından ziyade, başka bir ilişkiye dikkat çekmek istiyorum: Prof. Ülgener’in babası Mehmed Fehmi Efendi, Nakşibendi Gümüşhanevi Dergâhı’nın kurucusu Ahmed Ziyaüddin Efendi’nin sağ koluydu! Sabri Ülgener, 1911 yılında bu dergâhta dünyaya gelmişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sabahattin Zaim’e, Prof. Ülgener ve dolasıyla Gümüşhanevi Dergâhı sahip çıkmasın da kim çıksın?</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gümüşhanevi Dergâhı’nın üniversitelerde “örgütlenme” süreci Soğuk Savaş Dönemi’nde hız kazandı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Necmettin Erbakan, Turgut Özal, Recai Kutan, Korkut Özal gibi üniversiteliler dergâhın müritleriydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dergâh salt, akademik dünyayla ilgili değildi; iş dünyasına da el attı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">23 ocak 1956’da genel müdürlüğünü Necmettin Erbakan’ın yaptığı “Gümüş Motor” adlı ilk özel teşebbüsü faaliyete geçirdi. Ortaklar arasında Sabahattin Zaim de vardı.“Gümüş Motor” iflas edip yerine “Pancar Motor” kurulduğunda Sabahattin Zaim, şirketin yönetim kuruluna alındı.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">1950’ler, Soğuk Savaş Dönemi’nin başladığı yıllardı. İktidarda Demokrat Parti vardı. ABD’den kredi almak için, Türkiye’de komünist tehlikesi varmış havası yaratıldı. Bu nedenle yakalanan bir avuç demokrat aydın, dünya kamuoyuna “tehlikeli komünist” olarak gösterildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kurucuları arasında Sabahattin Zaim gibi “Nakşibendi münevverlerin” olduğu, Komünizmle Mücadele Derneği, İlim Yayma Cemiyeti gibi antikomünist örgütler faaliyete geçirildi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">ABD, komünizmle mücadele verenlere ödüller yağdırıyordu...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sabahattin Zaim, 1955 yılında misafir öğretim üyesi olarak, ABD’nin en iyi üniversitelerinden Cornell Üniversitesi’ne gitti. İki yıl kaldı. Döndükten sonra 1957’de doçent, 1960’da profesörlüğe yükseldi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aynı yıl: 27 Mayıs 1960 askeri ihtilalini yapanlardan bakanlık teklifi aldı! Teklif getirenler, 14’ler olarak bilinen ihtilalin radikalleriydi ve Prof. Zaim yanıt vermeden tasfiye edildiler. Ancak Prof. Zaim, ihtilalci askerlere yardım etmekten geri durmadı; Milli Birlik Komitesi Sosyal İlişkiler Sivil İşler Komitesi Başkanlığı görevinde bulundu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">10 Eylül 1959’da dünyaevine girdi. Eşi Ulya, Kayserili Galip Cıngıllıoğlu’nun kızıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Demirbank’ı sahibi” Cıngıllıoğlu ailesi, Kayseri’de demir, halı ve deri ticaretiyle uğraşırdı. Galip Cıngıllıoğlu’nun dedesi Cıngıllızade Ömer Fevzi, İngilizce bilen, Avrupa’yla ticari ilişkileri olan bir tüccardı. 1923-1925 yılları arasında Londra’da yaşamıştı.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sabahattin Zaim zengin bir aileye damat olmuştu. Ama o akademik hayatı sevdi. 1963-1964 öğrenim yılında Almanya’daki Münih Üniversitesi’ne misafir öğretim üyesi olarak gitti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Akademisyenliğin yanında, Türkiye’nin önde gelen şirketlerinde de çalıştı. 1966-1967 yıllarında Koç Holding’de Sosyal Yardım Vakfı’nda görev aldı. İşçi-işveren ilişkilerinde aktif rol oynadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu ilişkiler bugün çok kişiye şaşırtıcı gelebilir ama dün öyle değildi: 1958 yılında Vehbi Koç hacca giderken yanında Gümüşhanevi Dergâhı’nın Şeyhi Mehmet Zahid Kotku vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Başbakan Recep Tayyip Erdoğan’ın danışmanı Cüneyt Zabsu’nun dedesi İbrahim Uzel’in sahibi olduğu Uzel Makine’de danışmanlık yaptı. Devletin KİT’lerinde, Anadolu Cam Sanayii A.Ş. ve TÜMOSAN’da yönetici olarak bulundu. Milli Prodüktivite Merkezi Yönetim Kurulu üyeliği yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çok çalışkandı. Üniversitelerde ek akademik görevler aldı: 1967 yılından 1980 yılına kadar,&nbsp;Işık Mühendislik Akademisi ve Galatasaray Y. İktisat ve Ticaret Akademisi’nde görev yaptı.1977-1979 yılları arasında Orta Doğu Teknik Üniversitesi Mütevelli Heyeti Üyeliği’nde bulundu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">12 Eylül 1980 askeri darbesinden sonra Suudi Arabistan’a gitti. Cidde’de Melik Abdülaziz Üniversitesi Mühendislik Fakültesi’nde konuk öğretim üyesi olarak çalıştı. Bu ülkeyle kişisel ilişkileri hep iyi oldu. İslam Kalkınma Bankası’nda Yöneticileri Seçme ve Değerlendirme Komitesi’nde müşavirlik yaptı. 1981-1982 yıllarında İslam Konferansı, İslam Bankacılığı Temsilciliği’nde bulundu. Görevi Prof. Nevzat Yalçıntaş’a teslim edip Türkiye’ye döndü.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Faisal Finans Kurumu Yönetim Kurulu başkan vekilliği (1998-2002) ve son olarak da Kuveyt Türk’te murakıplık yaptı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ömrü çalışmakla geçti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bel ağrısı şikâyetiyle gittiği hastanede “lenf kanseri” teşhisi kondu. Kurtarılamadı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Parlamenter sisteme geçtiğimiz 1876’dan beri en iyi hükümet AKP Hükümetidir” diyen Prof. Zaim’in cenazesine, Cumhurbaşkanı Gül’den, Başbakan Erdoğan’a, bakanlardan üst düzey bürokratlara, belediye başkanlarına kadar binlerce insan geldi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Edirnekapı Sakızağacı Kabristanı’nda toprağa verildi. Burada “aile mezarlığı”nın olduğu söylendi. Doğruydu; beş yıl önce kaybettiği eşi Ulya, ağabeyi Burhanettin ve kardeşi Mustafa’nın mezarı oradaydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ama... Prof. Zaim’in Türkiye’de ilk bağlandığı Hacı Hasip Efendi ve daha sonra dergâhın postnişine oturan Abdülaziz Bekine gibi Gümüşhanevi Dergâhı’nın Nakşibendi şeyhlerinin de mezarı oradaydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şeyhlerinden hiç ayrı düşmek istemedi...</span></p>

      <p class="duz-yaz-"></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Sabahattin Zaim’in evlatları kimler?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Mehveç Tarım: 1960 doğumlu. 1983 İ.Ü Tıp Fakültesi mezunu. Marmara Üniversitesi’nde doçent. 1988’de göz doktoru Mesut Tarım’la evlendi. Merve ve Safa adında iki çocuğu var.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Selim Zaim: 1962 doğumlu. İTÜ Makine mezunu. Babası gibi Cornell Üniversitesi’nde doktora yaptı. Fatih Üniversitesi İşletme Bölüm başkanıdır. Anne tarafından akraba, BEKO Dış Ticaret ve Pazarlama Müdürü Funda Gökçin’le evli. Zeynep ve Ulya Elif adında iki çocuğu var.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Kerim Zaim: 1963 doğumlu. İTÜ Sakarya Mühendislik mezunu. Gün Sazak şirketlerinde çalıştı. Sonra kendi şirketini kurdu. Saadet Partisi’nden İstanbul Büyükşehir Belediyesi Meclis üyeliğine seçildi. Akrabadan, Kayserili İclal Arslan’la evlendi.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Abdülhalim Zaim: 1969 doğumlu. Yıldız Teknik Üniversitesi Bilgisayar mezunu. Boğaziçi Üniversitesi’nde yüksek lisans yaptı. YÖK tarafından doktora yapmak için ABD’ye gönderildi. İstanbul Üniversitesi’nde doçent olarak çalışmaktadır. Özlem Kaya’yla evli. Kerem Can, Ekrem ve Ediz adında üç çocuğu var.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Halil Zaim: 1974 doğumlu. İstanbul Üniversitesi İktisat mezunu. Aynı fakültede araştırma görevlisi olarak görev yapmaktadır. Malezyalı Nur Hasimah’la evli. Nur Hatice ve Sabahattin adında iki çocuğu var.</span></p>

      <p class="duz-yaz-"></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Ünlü akrabalar kimler?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Sabahattin Zaim’in anne soyu iki koldan ilerliyor. Büyük dedesi Köprülü Ali Ağa’nın iki oğlu vardı. Ahmed Ağa ve Emin Ağa. Emin Ağa kolundan gelen ünlüler arasında, Orgeneral Teoman Koman, Prof. Macit Gökberk, Şükrü Naili Paşa, Prof. Demir Başar, Vali Bedri Oskay, Vali Rıfat Vardar, Yazar Ayten Aygen, Gazeteci Emre Aygen gibi isimler var.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Sabahattin Zaim’in teyze oğlu Profesör Cevat Babuna’nın, dört kızı, bir oğlu var: Büyük kızı Ceyda, Prof. Zaim’in yanına asistan olarak aldığı Prof. Tevfik Ertüzün’ün eşiydi. Ertüzün, DYP milletvekilliği yaptı; trafik kazasında hayatını kaybetti. Prof. Babuna’nın tüm çocukları, “Adnan Hoca” olarak bilinen Adnan Oktar’ın arkadaşları oldukları gerekçesiyle sık sık medyada yer alıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Burada biraz soluklanmamız gerekiyor:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Adnan Oktar’la birlikte çalışan Babuna ailesine mensup olan dört kardeş, 19 ocak 2008 tarihinde yayın organlarına kendi hazırladıkları bir CD’yi gönderdiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu CD’de Tuba Babuna ailesinin Sabetayist olduğunu açıkladı:</span></p>

      <p class="duz-yaz-"></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Ben Ehli Sünnet inancına bağlı Müslüman bir insanım ama ailem Sabetayist insanlar.&nbsp;Benim annem de babam da üç büyük dönme cemaatinden biri olan Karakaşiler kolundandır. Annemin ailesi Selanik dönmesidir.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Babam anne tarafından Selanik dönmesidir. Baba tarafından Köprülü dönmesidir. Annem hatta Ataman ailesine mensuptur ve bu aileyle ilgili Dönmeler ve Dönmelik adlı kitapta da uzun uzun bahsi geçer bu ailenin.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Babamın ailesiyle ilgili konular da bu tarz kitaplarda bahsi geçer. Sabetay Sevi’nin sünnetine uygun yaşıyorlar, annem de babam da.</span></p>

      <p class="duz-yaz-"></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Benzer konuları</span> <span class="italik-yaz-" style="font-size:1em;" xml:lang="tr-TR">Beyaz Müslümanlar’ın Büyük Sırrı/Efendi 2</span> <span class="duz-yaz-" style="font-size:1em;" xml:lang="tr-TR">kitabında açıkladığımız için geçiyoruz.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Prof. Zaim’in akrabalarını tanımayı sürdürelim:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Prof. Zaim’in diğer teyze oğlu Prof. Cavit Babuna, uzun yıllar İ.Ü. Tıp Fakültesi’nde görev yaptı. Oğlu Aydın Babuna Boğaziçi Üniversitesi’nde profesör. Diğer oğlu Adnan Babuna Boğaziçi Üniversitesi Makine mezunu. Mekke ve Libya’da çalıştı. Halen Erdemir Şirketi’nin İstanbul temsilcisi.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Bilgi Üniversitesi rektörlüğünü de yapmış olan Lale Duruiz, Sabahattin Zaim’in babaanne tarafından akrabası.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Bilgi Üniversitesi İktisat Fakültesi dekanı Prof. Burhan Şenatalar, Sabahattin Zaim’in hem öğrencisi, hem akrabası. İ.Ü. İktisat Fakültesi’nin dekanlığını da yapan Şenatalar YÖK üyeliği de yaptı.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Anneanne tarafından akraba iki de üst düzey general var: 1960 İhtilali’ne katılmış, Hava Kuvvetleri Komutanlığı yapmış Orgeneral Ahmet Dural ve halen Kara Kuvvetleri Eğitim ve Doktrin Komutanı Orgeneral Orhan Yöney...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Ailede ünlü futbolcular da var: Hüseyin Amcalarının küçük oğlu Selahattin Aytaç’ın damadı Galatasaray’ın Ankaraspor’a kiralık verdiği Necati.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Bir diğer futbolcu ise, Babaanneleri Akile Hanım’ın yeğeni Galatasaray’ın eski kaptanı Cüneyt Tanman.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Ağabey Burhanettin Zaim, eski Bakan Ali Çoşkun’la dünür. Oğlu Mehmet Zaim, Çoşkun’un kızı Işıl’la evliydi. Sina adında oğulları vardı. 1992’deki bir trafik kazasında Ali Çoşkun eşini ve kızı Işıl’ı kaybetti. Mehmet Zaim, yeniden evlendi. Ülker Gıda’da üst düzey yöneticisi.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Burhanettin Zaim’in bir diğer oğlu Halit, Siemens’te Türkiye bilgisayar bölümü müdürü. Kızı Yeşim ise uluslararası bir gözetim şirketinde yönetici olarak çalışıyor.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">– Sabahattin Zaim’in küçük kardeşi Mustafa iş hayatına Eczacıbaşı’da başladı. Uzel Traktör Sanayii’nde devam etti. Amcasının kızı Mahture’yle evlendi. İki çocuğu da sakat doğdu. Banu 13, Hakan 16 yaşında hayata gözlerini yumdu. Çocuklarının üzüntülerine dayanamayan Mustafa Zaim 47 yaşında vefat etti.</span></p>

      <p class="duz-yaz-"></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">“Taha Kıvanç” ya da Fehmi Koru...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İzin veriniz burada bir parantez açayım:</span></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Yeni Şafak</span> <span class="duz-yaz-" style="font-size:1em;" xml:lang="tr-TR">gazetesinde “Taha Kıvanç” takma ismiyle komplo teorileri kaleme alan Fehmi Koru, bu kez “kalemine”,</span> <span class="italik-yaz-" style="font-size:1em;" xml:lang="tr-TR">Hürriyet</span> <span class="duz-yaz-" style="font-size:1em;" xml:lang="tr-TR">gazetesinde, “Bir Beyaz Müslüman’ın Portresi: Sabahattin Zaim” başlıklı yazımı konu etti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Her daim söylediğim yazdığım gibi eleştiriye açık biriyim. Ama son dönemlerde bazı dinci yazarlar eleştiriden çok, “küçümseme” “küfür etme” “bulandırma” ve en acısı yalanlarla dolu güya eleştiri yazıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ben genelde bu tür kişilerle pek tartışmam; çünkü önemsemem. Ancak bu zatın yalanlarla dolu makalesini, “büyük bir hazine bulmuş” gibi internet sitelerine koyan meslektaşlarımı aydınlatmak için mecburiyetten bir açıklama yapma zorunda hissettim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve dedim ki: Sevgili meslekdaşlarım, siz bu dinci yazarları tanımıyorsunuz, onların nasıl yalanla beslendiklerinin farkında değilsiniz. Gelin ben size bu olaydan yola çıkarak bakın nasıl kafa bulandırdıklarını anlatayım:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sözde dinci yazar Fehmi Koru diyor ki, Prof. Zaim’le ilgili yazımdaki bilgileri, tüm Türkiye’nin nüfus kayıtlarının tutulduğu, gizli MERNİS sisteminden alıyormuşum. Orada çalışanlar bana yardım ediyormuş.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakın ne diyor:</span></p>

      <p class="duz-yaz-"></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Artık yazarlık kolaylaştı. Yeter ki bütün nüfus kayıtlarının tutulduğu MERNİS biriminde istediğin bilgileri temin edeceğin biri olsun. Aslında ileride herkesin istifadesine açılacağı söylenen MERNİS sisteminin kayıtlı olduğu bilgisayara erişmenizi sağlayacak şifreye sahip olmanız da yeterli. Yapacağınız bütün iş, verilere çapraz sorgulama yapmaktan ibaret. Bir kişinin anne-baba, kardeş, eş ve çocuklarının adlarını veritabanına verip soyadları çapraz sorguladığınızda elinize bir şema çıkıyor zaten. Birden fazla isim birden fazla şema demek. Alın bunu vurun ötekine, işte size ‘karıştırmacı gazetecilik ürünü’ bir yazı...</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Bu türün en gözde yazarı kendisine</span> <span class="dar-paragraf-italik" style="font-size:1em;" xml:lang="tr-TR">Hürriyet</span><span class="dar-paragraf" style="font-size:1em;" xml:lang="tr-TR">’te de köşe verilmiş olan Soner Yalçın. 5N1K programı ve bazı CNNTürk programlarının yapımcısı olan Soner Yalçın bir internet sitesini de yönlendiriyor.</span></p>

      <p class="dar-paragraf"><span class="dar-paragraf" style="font-size:1em;" xml:lang="tr-TR">Pazar günü koca bir</span> <span class="dar-paragraf-italik" style="font-size:1em;" xml:lang="tr-TR">Hürriyet</span> <span class="dar-paragraf" style="font-size:1em;" xml:lang="tr-TR">sayfasını işgal ederek ‘Sabahattin Zaim’ tablosunu okurlarının dikkatine sundu; “Bir beyaz Müslüman’ın Portresi” başlığıyla... MERNİS’teki asistanı kendisine isimleri sağlamış, o da onları alt alta getirerek müthiş bir ‘kolaj’ yapmış...</span></p>

      <p class="dar-paragraf-saga-blok--altta-bo-luk"><span class="dar-paragraf" style="font-size:1em;" xml:lang="tr-TR">(19 aralık 2007</span> <span class="dar-paragraf-italik" style="font-size:1em;" xml:lang="tr-TR">Yeni Şafak</span><span class="dar-paragraf" style="font-size:1em;" xml:lang="tr-TR">.)</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakınız ben teknoloji özürlü biriyimdir. Öyle MERNİS filan da bilmem; asistan da tanımam. Ama sözde yazar iyi biliyor ki sistemin nasıl çalıştığını bir bir anlatıyor!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hayatları boyunca hep birilerinin verdiği bilgileri, dosyaları haber yapan Fehmi Koru gibi sözde gazetecilerin gazeteciliği bilmedikleri de aslında kendiliğinde böyle güzel ortaya çıkıveriyor işte.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bakınız, Sabahattin Zaim’le ilgili bilgiler sanki çok gizliymiş de ben onu ancak devletin gizli birimlerimden alıyormuşum havası vermeye çalışıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Uzatmayayım. İlgili yazımdaki bilgileri ben hangi kaynaklardan buldum size onu yazayım:</span></p>

      <p class="duz-yaz-"></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">1.</span> <span class="italik-yaz-" style="font-size:1em;" xml:lang="tr-TR">İştip ve Köprülü Hatıraları</span><span class="duz-yaz-" style="font-size:1em;" xml:lang="tr-TR">, Burhanettin Zaim.</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">2.</span> <span class="italik-yaz-" style="font-size:1em;" xml:lang="tr-TR">Rumeli Benimdi</span><span class="duz-yaz-" style="font-size:1em;" xml:lang="tr-TR">, Ayten Aygen</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">3.</span> <span class="italik-yaz-" style="font-size:1em;" xml:lang="tr-TR">Mülkiye Tarihi</span> <span class="duz-yaz-" style="font-size:1em;" xml:lang="tr-TR">(I. Cilt), Ali Çetinkaya</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">4.</span> <span class="italik-yaz-" style="font-size:1em;" xml:lang="tr-TR">Sabri Ülgener ve İktisat Tarihi</span><span class="duz-yaz-" style="font-size:1em;" xml:lang="tr-TR">, Ahmet Güner Sayar</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">5.</span> <span class="italik-yaz-" style="font-size:1em;" xml:lang="tr-TR">Modern Türkiye’de Siyasi Düşünce</span><span class="duz-yaz-" style="font-size:1em;" xml:lang="tr-TR">/</span><span class="italik-yaz-" style="font-size:1em;" xml:lang="tr-TR">İslamcılık</span> <span class="duz-yaz-" style="font-size:1em;" xml:lang="tr-TR">(Cilt 6), İletişim Yayınları</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">6.</span> <span class="italik-yaz-" style="font-size:1em;" xml:lang="tr-TR">Saklı Hayatlar-2</span><span class="duz-yaz-" style="font-size:1em;" xml:lang="tr-TR">,&nbsp;Cemal&nbsp;A. Kalyoncu</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">7.</span> <span class="italik-yaz-" style="font-size:1em;" xml:lang="tr-TR">Beyaz Müslümanların Büyük Sırrı /Efendi-2,</span> <span class="duz-yaz-" style="font-size:1em;" xml:lang="tr-TR">Soner Yalçın</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">8. Ayrıca Sabahattin Zaim’in vefatından sonra çıkan haberler, makaleler.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hadi şimdi soralım bakalım; kim karıştırıcı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ayrıca, devlet elinizin altında; benim devletin gizli ya da açık bir kurumu, örgütü ya da ne bileyim neyse bir tek ilişkimi gösteren bilgi/belge ortaya koymazsanız; sizi bu mesleğin yüzkarası olarak tarihe havale edeceğim.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hodri meydan...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu yazıyı odatv.com’da yazdığımdan beri bu sözde gazetecinin sesi kesildi. Utandığını hiç sanmıyorum.</span></p>

      <p class="italik-yaz-"></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Paranoyak kimdir?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aslında meselenin özü ne biliyor musunuz? Gazeteci, yazar, siyasetçi, akademisyen vb kimliklerde gördüğünüz bazı insanların ruh sağlığı hiç yerinde değil. Aşağıda yazacaklarımı bazı isimleri gözünüzün önüne getirerek okumanızı rica ediyorum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O zaman bu kişilerin davranışlarını, söylemlerini ve yazdıklarını daha iyi anlayacağınızı umuyorum.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Önce bir tanım.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Paranoya: Sistemleştirilmiş sanrılarla (gerçekte var olmayan şeyleri görmek, işitmek gibi dayanıksız algılama) ve kişisel çatışmaların başkalarında olduğu varsayılan düşmanlığa yüklenerek yansıtılmasıyla tanımlanan ruhsal bozukluk. Mantık dizgesine oturtulmuş ısrarlı, değiştirilemez, çoğunlukla büyüklük ve zulme uğrama sanrılarıyla tanımlanan, sinsice gelişen kronik, işlevsel psikoz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yaşamları boyunca hafif kuşkulu olan bazı insanlar yaşlılıklarında paranoitleşirler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Paranoit kişilik bozukluğu başkalarından kuşkulanmak ve onlara karşı giderek artan güvensizlikle tanımlanır; başkalarının amaçları daima kötü niyetli olarak yorumlanır...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Şüphecilik paranoyağın en belirgin ve ayrılmaz özelliğidir. Paranoyak için hiçbir şey göründüğü gibi değildir. Paranoit kişilikli insan, masum görünüşlü gerçeklerin kendisini şaşırtmasına izin vermez; onların içyüzünü görebildiğini iddia eder.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sürekli gizli anlamlar çıkarmaya çalışır; oralarda bir yerde olduğunu bildiği düşmanları hakkında ipuçları arar. Algılamalarını, eskiden beri var olan düşüncelerinin ve önyargılı kararlarının ışığında yorumlar; yukarıdan aşağıya doğru giden bir mantık izler ve gizli düşmanlık tezini destekleyen en ufak bir ipucuna bile dört elle sarılır!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">En güçlü kanıtları bile kendisini sahte bir rahatlığa yönlendirecek düzmece olgular gibi görerek bir kenara atar. Paranoyak bunlara kanmayacak kadar akıllıdır; yüzeyde çelişkili görünen gerçekler olsa olsa düşmanlarının ne denli akıllı ve kötü niyetli olduğunu kanıtlamaktadır. O tehlikenin orada olduğunu bilir! Yüzeyde rastlantı gibi görünen olaylara anlamlar yüklemek sabit bir fikir haline gelir...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">İnanılmaz bir koleksiyoncudur, ama sadece kendi tasarladığı mantık sistemine uygun gerçekleri toplar. Bu anlamda paranoya ruhsal bozuklukların en entellektüelidir...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Paranoyakların muhalifleri, rakipleri ya da hasımları yoktur sadece düşmanları vardır. Düşmanlar ise yok edilmelidir...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Hiçbir itiraza tahammül göstermez. O gerçeği bilmektedir. Kendisinden farklı düşünecek kadar “aptal olanları” küçümser...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mücadeleci, sinirli, huysuz, aşırı alıngan, kavgacı, tartışmacı, kolay incinen ve aşırı şekilde savunmacıdır...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Paranoyak sürekli tehdit altında ve tehlikede olduğu konusundaki sabit fikirlerini sorgulamayı göze alamaz. Çünkü bu onun kendini duygusal açıdan iyi hissetmesi için psikolojik olarak gereklidir.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Önemsizliğinin, sıradanlığının utancıyla yüzleşemez, bir komplonun merkezinde olduğunu “kanıtlamak” onu güçlü kılar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Düşmanlar topluluğunun odak noktası olmak, paranoyağa büyük önem kazandırır.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Paranoyakların düşmanlarına gereksinimleri vardır...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Her zaman üstün bir güçten ya da dışarıdaki kişinin dileğini yaptırabileceğinden korkar ve abartılmış bir bağımsızlık tavrı sergiler... Onu denetim altına almak isteyen ve özerkliğini yok etmeye çalışan hayali düşmanlarla sürekli savaşır...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kendini Kaf Dağı’nda gören hırslı bir kişi sürekli başarısız oluyor ve başkaları tarafından önemsenmiyorsa, bunu kötü niyetli insanlara bağlar...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu bilimsel tespitlerden sonra parantezi kapatıyorum.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Dönelim konumuza...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Abdullah Gül’ün Çankaya Köşkü’ne çıkışını kimlerin desteklediği konusunda herkesin bilgisi var. Ya da var mı?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Modacı Cemil İpekçi’nin AKP’yi hararetle savunmasın size şaşırtıcı geliyor mu? Meseleyi sadece hükümetten ihale almak olarak görüyorsanız yanılıyorsunuz. Sabetayistler AKP’yi destekliyor mu; destekliyorsa neden destekliyor?</span></p>

      <p class="italik-yaz-"><span class="duz-yaz-" style="font-size:1em;" xml:lang="tr-TR">Bu sorunun yanıtı bir kitaptır:</span> <span class="italik-yaz-" style="font-size:1em;" xml:lang="tr-TR">Beyaz Müslümanlar’ın Büyük Sırrı/Efendi 2</span><span class="duz-yaz-" style="font-size:1em;" xml:lang="tr-TR">’yi okumanızı tavsiye ederim. Bugün Türkiye’yi yöneten AKP kadrolarını yetiştirenler konusunda bilgi sahibi olmak istiyorsanız ilgili kitaba mutlaka göz atmalısınız...</span></p>

      <p class="bolum-ad-"><span class="bolum-ad-" style="font-size:1em;" xml:lang="tr-TR">4. bölüm</span></p>

      <p class="bolum-ad--2--sat-r"><span class="bolum-ad-" style="font-size:1em;" xml:lang="tr-TR">Madımak vahşetinden İran’a uzanan tehlikeli yol</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sıvas Madımak’ta vahşice öldürülen, Hollandalı Carina Thuijs’in yanmış cesedi, Türkiye’den doğduğu kasaba Doetinchem’e götürüldü ve orada defnedildi. Annesi, toprağa verilmesine rağmen biricik kızının öldüğüne inanmadı. “Kızım söylediği tarihte mutlaka gelecek” diyordu herkese.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina’nın dönüş bileti tarihinde havaalanına gitti. Uçak havaalanına indi. Ama Carina yoktu. Anne Thuijs kızının öldüğünü o an anladı ve olduğu yere yığılıp kaldı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sıvas’ta neler olduğunu bilmeniz için size, 22 yaşındaki Carina Thuijs’in Madımak Oteli’ndeki son saatleri...</span></p>

      <p class="duz-yaz-"></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Tarih: 2 Temmuz 1993.</span></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Yer: Madımak Oteli, Sivas.</span></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Saat: 13.30.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Madımak Oteli’nin lobisi kalabalık. Lobidekiler, yarım saat sonra Pir Sultan Abdal Şenlikleri kapsamında Kültür Merkezi’nde başlayacak Arif Sağ’ın konserine gitmek için son hazırlıklarını yapıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina Thuijs, aynı odada kaldığı Yasemin ve Asuman Sivri kardeşleri bekliyor. Bu arada lobidekileri izliyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Arif Sağ, sazının akordunu yapıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir köşede Türk edebiyatının “ulu çınarı” 65 yaşındaki Yazar Asım Bezirci, iki büyük halk ozanı Muhlis Akarsu ve Nesimi Çimen’le muhabbet ediyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir başka grupta ise şairler bulunuyor: Metin Altıok, Dr. Behçet Aysan, Uğur Kaynar. Ekibin espri kaynağı karikatürist Asaf Koçak da orada.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Semah ekibi bir köşede hocaları Kamber Çakır’la sohbet edip gülüyorlar. Carina, tek tük bildiği Türkçe sözcüklerle bu neşeli grubu anlamaya çalışıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Herkesin kendisine gülümseyerek bakması çok hoşuna gidiyor. Hollanda’daki çekingenliği üzerinden atmasına, insanlarla rahat diyalog kurmasına kendisi de şaşırıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oda arkadaşları Yasemin ve Asuman’ın merdivenlerden inişini görüyor; el sallıyor onlara.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina, Türkiye’ye 11 gün önce 21 haziranda gelmişti. Leiden Üniversitesi Kültürel Antropoloji Bölümü son sınıf öğrencisiydi. Bitirme tezini, sınıf arkadaşı Maryze Schoneveld’le birlikte hazırlayacaklardı. Tezlerinin konusu: Türk kadınlarının aralarındaki ilişkilerin nasıl yapılandığı; nelerle uğraştıkları ve aile içindeki rolleriydi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Maryze, Hollanda’da yaşayan Türk kadınlarını; Carina ise Türkiye’deki kadınları araştıracak, sonra birlikte karşılaştırma yapacaklardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bu konuda kendilerine yardım edecek kişi ise aynı şehirde, Doetinchem’de yaşayan bir Türk, Rahmi Sivri’ydi.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Rahmi Sivri, Carina’yı Ankara Dikmen’de yaşayan akrabaları Sivri Ailesi’nin yanına gönderdi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oteldeki Yasemin ve Asuman bu ailenin kızlarıydı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yasemin Sivri, 18 yaşındaydı ve Hacettepe Üniversitesi Felsefe Bölümü’nde okuyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Asuman Sivri ise 16 yaşındaydı; lise ikinci sınıfta öğrenciydi. İkisi de Pir Sultan Abdal Derneği’nde görevliydi. Yasemin, derneğin kütüphane sorumlusu, Asuman ise semah ekibindendi.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina, bir ay konuk olacağı Sivri ailesini çok sevmişti. Bu arada, Ankara Üniversitesi TÖMER Dil Merkezi’nde bir ay sürecek Türkçe kursuna başlamıştı. Ardından Çorum’un Mollahasan köyünde çalışmalar yapacaktı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir yandan dil kursuna giden Carina, arta kalan zamanlarında Yasemin ve Asuman Sivri ile birlikte Pir Sultan Abdal Derneği’ne gidiyordu. Sivas’taki şenliğe gitmeyi çok istiyordu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yasemin ve Asuman: “Sivas’ta su bulamazsın, aç kalırsın, yatacak, kalacak yer bulamazsın” diyorlardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina, “Siz ne yerseniz ben de onu yerim, siz nerede kalırsanız ben de orada kalırım” diyordu sürekli.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">30 haziran günü otobüs Ankara’dan hareket ettiğinde, yolcular arasında en mutlu kişilerden biriydi Carina...</span></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Saat 14:00.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina’nın el salladığını gören Yasemin ve Asuman ona doğru yürüyor. Asuman telaşlı; Carina’ya “Telefon geldi mi?” diye soruyor. Hayır. Halbuki ağabeyi Yalçın Sivri saat tam 14.00’te arayacağını söylemişti. Yoksa haber tatsız mıydı, ondan mı aramıyordu? Yasemin kardeşini sakinleştiriyor: “Arar merak etme.”</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O sırada lobiye Aziz Nesin geliyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Herkes hazır; konsere gidilmek üzere otelin kapısına yöneliyorlar. Dışarıdan slogan sesleri gelmeye başlıyor: “Müslüman Türkiye”... “Kahrolsun Laikler”...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ne oluyordu?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Öğreniyorlar:</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Cuma namazından çıkan 500 kişilik grup, taşlar ve sopalarla konserin yapılacağı Kültür Merkezi’ne saldırmaya başlamıştı. Konseri izlemek için gelenler karşılık verince, çatışma çıkmış; polis grupları zor dağıtmıştı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ancak, konsere gelenler dağıtılırken, saldırganların hedefinde Madımak Oteli vardı.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Oteldekiler dışarı çıkmıyor. Ortalığın sakinleşmesini bekliyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Konserin iptal edilmesi canlarını sıkıyor. Basın bildirisi hazırlayarak yasaklamayı kınamak istiyorlar.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O sırada polis otelin önünü kuşatmaya alıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Azgın kalabalık otelin önüne kadar geliyor...</span></p>

      <p class="duz-yaz-"></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Saat 15:30.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina ilk kez tedirgin oluyor. Çünkü sürekli gülen insanların yüzü ilk kez asılmaya başlıyor. Salonda gerginlik var.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sorduğunda, “Türkiye’de olur böyle şeyler, aldırma” diyor arkadaşları. “Birazdan biter.”</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Biteceğe pek benzemiyor. Saldırganlar otele girmeye çalışıyor. Yönetmen Erdal Ayrancı, Ozan Hasret Gültekin, Şehir Planlamacısı Muammer Çiçek, üniversite öğrencileri Serkan Doğan, Murat Gündüz, Ahmet Özyurt otelin giriş kapısına masa ve sandalyelerden barikat kurmaya başlıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">“Yaşlılar, çocuklar yukarıya çıksın!” deniliyor.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina, Yasemin ve Asuman’la birlikte odasına çıkıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O sırada otele ilk taş atılıyor. Arkasından yüzlercesi mermi gibi yağıyor. Odadan kaçıyorlar. Otelin tüm camları birkaç saniye içinde kırılıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina herkes gibi koridorda taşların durmasını bekliyor, sessizce.</span></p>

      <p class="duz-yaz-"></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Saat 16:30.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">400 yıl önce Pir Sultan’ı taşlayanlar o gün dirilmişti sanki...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kalabalığa katılımlar artıyor. Bağırıyorlar: “Kanımız aksa da zafer İslam’ın”...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Arif Sağ sürekli telefonla Ankara’yı arıyor; yetkilileri haberdar ediyor. Yanıt hep aynı: Korkmayın askerler geliyor!</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Bir avuç polis kalabalığı otele sokmamak için var gücüyle çabalıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Otelde bulunanlar çaresiz.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Barikatların arkasında bekleyenler, saldırırlarsa ne yapacaklarını konuşuyor. Herkesin elinde fırça sapı, süpürge sapı, sandalye ayağı var. Kimsenin aklından yangın geçmiyor...</span></p>

      <p class="duz-yaz-"></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Saat 17:30.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina, ekipteki kızlarla birlikte koridorda oturmayı sürdürüyor.16 yaşındaki lise öğrencisi Özlem ve 17 yaşındaki üniversite öğrencisi Nurcan Şahin kardeşlerle sohbet ediyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Aynı anda Özlem çantasından çıkardığı rengârenk iplerle üniversite öğrencisi 19 yaşındaki arkadaşı Handan Metin’in saçını örmeye başlıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">12 yaşındaki Koray Kaya, başını ablası 17 yaşındaki Menekşe Kaya’nın dizine koymuş hiç sesini çıkarmadan yatıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">O sırada yanlarına karikatürist Asaf Koçak geliyor; mızıka çalıyor.</span></p>

      <p class="duz-yaz-"></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Saat 18:30.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kalabalık yedi saattir otelinde önünde. Gitmiyorlar. Bir anlık öfke olamaz bu. Kime, neden bu kin?</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kültür Merkezi önündeki Ozanlar Anıtı yıkılarak otel önüne getiriliyor; parçalara ayrılıp otele fırlatılıyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Mustafa Kemal’in “Cumhuriyeti biz burada kurduk” dediği Kongre Binası’nın önündeki büstü tahrip ediliyor.</span></p>

      <p class="italik-yaz-"></p>

      <p class="italik-yaz-"><span class="italik-yaz-" style="font-size:1em;" xml:lang="tr-TR">Saat 19:30.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Kalabalık içeridekilerin kellesini istiyor! Eşit olmayan bir savaş bu.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Otelin lobisindeki telefon susmuyor. Olayların çıktığını öğrenen bazı aileler çocuklarını merak ediyor, çırpınıyor yavruları için.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Yalçın Sivri, saatlerdir aradığı otelin telefonunu nihayet düşürebiliyor. Kız kardeşi Asuman’la konuşmak istediğini söylüyor. Asuman’ın telefona gelmesi zor. “Biz aradığınızı söyleriz” diyor oteldekiler. Ağabey Yalçın, “Söyleyin kardeşime karnesini aldım; takdir almış” diyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Asuman’ın bütün gün beklediği haber nihayet gelmişti işte; sınıfını takdirle geçmişti.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sevinçli haberi aldı mı, bilinmiyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Çünkü...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Saat tam 19:50’de otelin elektrikleri kesiliyor...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Sonra... Duman kokusu...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ardından... Kavurucu bir sıcaklık...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ve alevler...</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Gençlerin, çocukların çığlıkları yeri göğü inletiyor. Karanlığın içinde herkes bir yana savruluyor.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina, terasa ulaşmak isteyen semah grubunun arasında.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Ulaşamıyorlar...</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Carina’yla birlikte o koridorda oturan semah grubunun gencecik kızları: Yasemin, Asuman, Belkıs, Handan, Gülsüm, Gülender, Huriye, İnci, Menekşe, Nurcan, Özlem, Sehergül, Serpil, Yeşim... Hiçbiri kurtulamıyor.</span></p>

      <p class="duz-yaz-"></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Eminim, Carina ve o dünyalar güzeli kızlarımız, ozanlarımız, yazarlarımız, aydınlarımız bizi çoktan affettiler.</span></p>

      <p class="duz-yaz-"><span class="duz-yaz-" style="font-size:1em;" xml:lang="tr-TR">Peki, biz kendimizi affedebilecek miyiz?</span></p>

      <p class="duz-yaz-"></p>
    </div>
  </div>
</body>
</html>
